<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Ronda tanár ur by Heinrich
Mann</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.bbox {
 border: solid 2px;
 padding: 0 1em;
 display: inline-block;
}

.center {
 text-align: center;
 text-indent: 0;
}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
 font-size: 0.9em;
 display: table;
 margin: auto;
 text-align: left;
}

.figcenter, .figcenter img {
 max-width: 100%;
}

.poem .stanza {
 margin: 1em 0em 1em 0em;
}

.poem span.label {
 float: left;
 text-align: right;
 margin-left: -8em;
 min-width: 7em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}
/*]]>*/
</style>
</head>
<body>
<hr class="chap" />
<div class="chapter"></div>
<div class="figcenter"><img src="images/cover.jpg" alt="Cover"
title="" /></div>
<hr class="chap" />
<p class="center"><span class="caption-150">HEINRICH
MANN:</span></p>
<h1>RONDA TANÁR UR</h1>
<p class="center"><span class="caption">(REGÉNY)</span></p>
<p>&nbsp;</p>
<p class="center"><span class="caption">FORDITOTTA:</span></p>
<p class="center"><span class="caption-large">KOSZTOLÁNYI
DEZSŐ</span></p>
<p>&nbsp;</p>
<p>&nbsp;</p>
<p class="center"><span class="caption">1914</span></p>
<p class="center"><span class="caption">TEVAN-KIADÁS
BÉKÉSCSABA</span></p>
<p class="center"><span class="caption">TEVAN ADOLF KÖNYVNYOMDÁJA
BÉKÉSCSABA</span></p>
<hr class="chap" />
<p><span class="pagenum"><a name="Page_3" id=
"Page_3">-3-</a></span></p>
<div class="chapter">
<h2>I.</h2>
</div>
<p>Mivel a neve Gonda volt, az egész iskola csak ugy hivta, hogy
Ronda. A többi professzor időnként változtatta a csufnevét. Uj
diákcsapat került egy-egy osztályba, vérszomjas tekintettel
felfedezte valamelyik tanárnak az elmult esztendőben még nem eléggé
méltányolt kómikus tulajdonságát és kiméletlenül csufnevet adott
neki. Ronda azonban már sok generáción keresztül viselte a magáét,
az egész város igy nevezte, a kollégái is igy hivták, a
gimnáziumban és a gimnáziumon kivül a háta mögött. Azok a tanárok,
akik kosztos-diákokat vagy privátosokat tartottak, naponta
beszéltek növendékeik előtt Ronda tanár urról. De az a megfigyelő,
aki a hetedik osztály osztályfőnökén valami ujat akart volna
észrevenni és egy uj nevet akart volna adni neki, sohase érte el a
célját; már csak azért sem, mert az öreg tanár rég megszokott
csufneve olyan brilliánsul hatott, mint huszonhat esztendővel
ezelőtt. Mikor az iskola udvarán keresztül ment, az egyik diák
átkiabált a másiknak:</p>
<p>– Nem érzed, milyen ronda szag van itt?</p>
<p>Vagy:</p>
<p>– Phü, micsoda ronda bogár!</p>
<p>És azonnal hevesen rángani kezdett az öreg válla, mindig a jobb
válla és ferde-zöld tekintetet <span class="pagenum"><a name=
"Page_4" id="Page_4">-4-</a></span> vetett pápaszeme mögül, amely
tele volt sanda félelemmel és boszuvággyal: egy rossz lelkiismeretü
zsarnok pillantása volt ez, aki köpenyek redőiben elrejtett tőrök
után szaglász. Gyér sárgásszürke szőrökkel fedett merev álla fel és
lebillent. Semmit sem tudott »bizonyitani« a kiabáló fiura és szó
nélkül kellett elódalognia, cingár és mégis trotyakos lábszáraival,
zsiros karimáju kőmüves kalapjával.</p>
<p>Tavaly, amikor jubileumát ülte, a gimnázium fáklyásmenetet
rendezett a tiszteletére. Ronda kiment a lakása erkélyére és
beszédet mondott. Mig minden fej meredt nyakkal bámult a magasba,
hogy hallja, hirtelen valami kellemetlen, nyivákoló hang szólalt
meg:</p>
<p>– Phü, de ronda szag van itt!</p>
<p>Mások ismételték:</p>
<p>– Phü, de ronda szag van itt!</p>
<p>– Phü, de ronda szag!</p>
<p>A professzor odafent elkezdett dadogni – bár előre sejtette az
incidenset – és valamennyi orditónak jól belelátott a tátott
szájába. A többi tanár ur a közelben állott; ő pedig érezte, hogy
ujra nem tud semmit »bizonyitani«; de az összes neveket beirta a
fekete könyvbe. És másnap a nyivákoló hang tulajdonosát – mert
szegény nem tudta, hol született az orleánsi szüz – jóindulatuan
biztositotta, hogy még sok kellemetlenséget szerez neki ebben az
életben.</p>
<p>És csakugyan, Kieselackot nem engedte át a vizsgán. Vele együtt
hasaltak el mindazok, akik azon az emlékezetes jubileumi estén
orditoztak. Igy Ertzum is. Lohmann azonban nem orditott, mégis
megbukott. Az egyik a hanyagságával, a másik a tehetségtelenségével
segitette Ronda boszuját. <span class="pagenum"><a name="Page_5"
id="Page_5">-5-</a></span></p>
<p>Félévvel később, egy őszi délelőtt 11 órakor, tiz perc alatt –
mielőtt iskolai dolgozatot irtunk volna az orleánsi szüzről –
történt, hogy Ertzum, aki még mindig nem tudott közelebb férkőzni a
szüzhöz és egy előrelátott katasztrófától félt, kétségbeesésében
felrántotta az ablakot és nyivákoló hangon – csak ugy találomra –
kiorditotta a ködbe:</p>
<p>– Ronda!</p>
<p>Nem tudta, hogy a tanár ur a közelben van-e és nem is törődött
vele. A szegény vállas vidéki kamaszt elragadta a szenvedélye, hogy
még egyszer utóljára egy pillanatra recsegtesse hangját, mielőtt
két óra hosszat kuporog egy üres fehér lap előtt, amelyet neki kell
majd – ugyancsak üres koponyája segitségével – szavakkal tele
szántani.</p>
<p>Véletlenül Ronda csakugyan akkor ment keresztül az udvaron.
Mikor meghallotta a kiáltást, félreugrott. Fent a ködben felismerte
Ertzum tömzsi körvonalait. Egyetlen diák se volt lent az udvaron,
senkinek sem szólhatott Ertzum kiáltása.</p>
<p>– Most az egyszer – gondolta magában kárörömmel Ronda – engem
értett. Most az egyszer tetten értem.</p>
<p>Öt ugrással felrohant a lépcsőn, kitárta az osztály ajtaját,
keresztül rontott a padok között és rápattant a katedrára. Itt
reszketve megállott, fuldokolt, lélekzetet kellett vennie. A diákok
felállottak, hogy üdvözöljék, a fülsiketitő lárma egy pillanat
alatt bénult némasággá változott. Ugy tekintették az
osztályfőnöküket, mint egy közveszélyes állatot, akit sajnos,
lebunkózni nem lehet, sőt, aki rövid ideig veszedelmes fölényt
<span class="pagenum"><a name="Page_6" id="Page_6">-6-</a></span>
nyert rajtuk. Ronda melle hevesen zihált; végül vésztjósló hangon
kibökte:</p>
<p>– Az imént ujból hallottam egy bizonyos szót, valaki felém
kiáltotta, egy jelzőt – egy nevet, amelyet egyáltalán nem türök.
Nem türöm, hogy olyan valaki, mint ön, akinek jellemét és tudását
sajnos, nagyon is van szerencsém ismerni, engem gyalázatos
csufnévvel illessen. Nem türöm, érti, nem türöm. Az ön
elvetemültsége Ertzum határtalan, de biztositom, hogy megtanitom
keztyübe dudálni. Még ma jelentést teszek az igazgató urnak és ami
engem illet, minden befolyásomat latba vetem, – jól jegyezzük meg –
hogy az intézet legalább az emberiség ilyen söpredékétől
megtisztittassék.</p>
<p>Utána ledobta válláról a köpenyét és igy hörgött:</p>
<p>– Leülni!</p>
<p>Az osztály leült, csupán Ertzum maradt állva. Vastag, szeplős
feje most oly tüzvörös volt, mint sörtéi, a feje bubján. Valamit
akart mondani, többször pedzette, de benne rekedt a szó. Végre
kinyögte:</p>
<p>– Nem én voltam, tanár ur kérem.</p>
<p>Több hang támogatta őt, áldozatkészen és barátian:</p>
<p>– Nem ő volt, tanár ur kérem.</p>
<p>Ronda felhördült:</p>
<p>– Csend legyen!… És ön, Ertzum, jegyezze meg, hogy már volt egy
éppen ilyen nevü ember – nemde, ugyebár – akinek a pályáját
hátráltattam és azt is jegyezze meg, hogy az ön további
előmenetelét ha nem is lehetetlenné, de mint annak idején a
nagybátyjáét, kinos-keservessé fogom tenni. Maga tiszt akar lenni,
ugy-e Ertzum? A nagybátyja is az akart lenni. Mivel <span class=
"pagenum"><a name="Page_7" id="Page_7">-7-</a></span> azonban az
előirt tananyagot sohasem tudta sikeresen befejezni és az egy évi
önkéntesi szolgálathoz szükséges érettségi bizonyitványt – ennek
következéseképpen és folytán – sokáig nem kapta meg, afféle
svindli-gimnáziumba ment, ahol szintén megbukhatott és később csak
őfelsége legmagasabb kegyelme folytán lehetett tiszt, bár – ugy
látszik – ezt a pályát is hamar abba kellett hagynia. Nos tehát!
Ugyanez a sors, legalább is hasonló sors vár önre is, Ertzum. Sok
szerencsét hozzá! Egyébként a véleményem az ön egész familiájáról
Ertzum, már tizenöt esztendeje megvan és nem változott… Mivel pedig
–</p>
<p>Itt Ronda hangja siri karaktert öltött.</p>
<p>– Ön szellemtelen fajankó, meg se érdemli, hogy foglalkozzék
annak a magasztos szüznek az alakjával, akire most áttérünk:
takarodjék innen, ki a dutyiba!</p>
<p>Von Ertzum, aki kissé nehézfejü volt, még mindig figyelt,
ámult-bámult, hogy mit akar. Észre se vette, hogy a megfeszitett
figyeléstől állkapcsával öntudatlanul utánozta a professzor állának
a mozdulatait. Ronda álla, amelynek felső részéből több sárgás
tüske meredezett kifelé, ugy forgott a két feszes szájszöglet
között, mintha tengelyen keringene, a nyála pedig egész az első
padig fröccsent. Orditani kezdett:</p>
<p>– Még merészkedik, szemtelen kölyök!… Takarodjék ki – mondtam
már – ki a dutyiba!</p>
<p>Ertzum riadtan szédült ki a padból. Kieselsack odasugott
neki:</p>
<p>– Vigyázz.</p>
<p>Lohmann fojtott hangon bátoritotta:</p>
<p>– Ne félj, majd elbánunk vele. <span class="pagenum"><a name=
"Page_8" id="Page_8">-8-</a></span></p>
<p>Az elitélt a katedra előtt ódalgott a kis helyiségbe, amely az
osztály ruhatárául szolgált és vak sötétség uralkodott benne. Ronda
megkönnyebbülten sóhajtott fel, amikor az ajtó a vállas legény
mögött becsukódott.</p>
<p>– Most pedig igyekezzünk pótolni, a mulasztott időt, mondta,
amelyet ez a lurkó ellopott tőlünk. Angst, itt van a feladat,
fogja, irja a táblára.</p>
<p>Az eminens fogta a cédulát, közellátó szemeihez emelte és lassan
nekifogott az irásnak. Valamennyien izgalmas várakozással lesték,
hogy milyen betük támadnak a kréta nyomán. Minden ettől függött. Ha
olyan jelenetről lesz szó, amelyet véletlenül sohasem »vettek át«,
akkor egyiknek sincs »dunsztja« a dologról és akkor »benne vannak a
pácban«, Babonából már előre mondogatták, még mielőtt a betük a
táblán kialakultak volna:</p>
<p>– Boldog Isten, dacit kapok.</p>
<p>Végre felirta:</p>
<div class="poem">
<div class="stanza"><span class="label">JOHANNA:</span>
<span class="i0">Három imát mondtál az ég urához;<br /></span>
<span class="i0">Figyelj, dauphin, hogy tudom-e
imáid.<br /></span></div>
</div>
<div class="poem">
<div class="stanza"><span class="i0">(Az orleánsi szüz, első
felvonás, tizedik jelenet.)<br /></span></div>
<div class="stanza"><span class="i0">Feladat: A dauphin harmadik
imája.<br /></span></div>
</div>
<p>Mikor elolvasták, valamennyien egymásra néztek. Mindnyájan
»benne voltak a pácban«, Ronda »megfogta« őket. »Hamiskás«
mosolygással dült bele karosszékébe, fönn a katedrán és lapozgatni
kezdett a noteszében.</p>
<p>– Nos? – kérdezte anélkül, hogy felnézett volna, mintha minden
rendben lenne, – akarnak még valamit tudni?… Tehát kezdjék!
<span class="pagenum"><a name="Page_9" id=
"Page_9">-9-</a></span></p>
<p>A legtöbben füzeteik fölé kuporodtak és ugy tettek, mintha máris
irnának. Néhányan bambán bámultak maguk elé.</p>
<p>– Még van ötnegyed órájuk, jegyezte meg Ronda közönyösen és
belsejében ujjongott. Ezt a dolgozatot még senkise adta fel,
egyetlenegy lelkiismeretlen tanárfinak se jutott ezsébe, hogy ez a
banda eddig hitvány »puskák«-ból irta ki a dolgozatait és ugy
csuszott át egyik osztályból a másikba.</p>
<p>Egyesek az osztályban emlékeztek az első felvonás tizedik
jelenetére és konyitottak valamit a dauphin két első imájához. De a
harmadikra nem emlékeztek, mintha nem is olvasták volna sohase.
Angst és még ketten, hárman, köztük Lohmann is, egész bizonyosak
voltak benne, hogy sohasem olvasták. Hiszen a dauphin csupán két
esti imáját ismételteti el a szüzzel; ez tökéletesen meggyőzi
Johanna isteni küldetésében való hitéről. A harmadik egyáltalán
nincs is meg. Akkor biztosan más helyen van, vagy valahol
kiviláglik – közvetve – a cselekményekből; vagy talán egyszerüen
beteljesedik anélkül, hogy tudhatná az ember, hogy itt valami
beteljesedett? Hogy itt valami bibi van, azt Angst, az eminens is
bevallotta magának titokban. Mindenesetre erről a harmadik imáról,
sőt egy negyedikről és ötödikről is kell, hogy valami mondani
valója legyen az embernek, ha Ronda ugy kivánja.</p>
<p>Azokról a dolgokról, amelyek létezéséről, legalább meg voltak
győződve mint a hüség kötelességéről, az iskola áldásáról, a
hazaszeretetről, már megszokták, hogy egy csomó lapot gondolkozás
nélkül irjanak tele frázisokkal, a német dolgozatok évek óta erre
nevelték őket. Ez a téma sem érdekelt senkit; de ők azért
körmöltek. <span class="pagenum"><a name="Page_10" id=
"Page_10">-10-</a></span> A drámai költemény, amelyből ezt a
feladatot a tanár kipicézte, a lednagyobb közundort keltette, mert
már hónapok óta egyébre se szolgált, mint hogy a diákokat »pácba
ültesse«.</p>
<p>Az orleánsi szüzzel már husvét óta foglalkozott az osztály,
szóval éppen háromnegyed éve. Az ismétlők pedig két kerek éve
rágódtak rajta. Olvasták már előlről hátra és visszafelé,
jeleneteket tanultak belőle kivülről, történelmi fejtegetéseket
firkáltak róla, poetikai és grammatikai szabályokat állapitottak
meg; verseit prózába ültették át és a prózát megint vissza versbe.
Mindazok, akik az első olvasásnál valami fényt és szint éreztek ki
ezekből a versekből, már rég eltompultak varázsa iránt. A lehangolt
lant hurjain nem tudtak már semmiféle melódiát kipengetni. Senki
sem hallotta többé a sajátos fehér leányhangot, amelyben
kisérteties, zordon kardok emelkedtek ütésre, amelyben nem
boritotta többé páncél a szivet és amelyben kiterjesztett
angyalszárnyak fényeskedtek tündökölve és szörnyüen. Akit e fiatal
kamaszok közül egyszer később e pásztorleány csaknem fullasztó
ártatlansága reszketésbe hozott volna, aki egyszer megszerette
volna benne gyöngeségének diadalát, aki megsiratta volna egyszer
ennek az Istentől elhagyott gyermeki szüziségnek a sorsát, hogy itt
a földön egy szegény, gyámoltalan és szerelmes leánnyá változott,
az a diák örökre lemondhat ezekről a friss szenzációkról, miután
Ronda professzor vezetése mellett átrágta magát a drámán. Annak a
diáknak legalább is husz évre van szüksége, amig Johannában ujból
mást láthat, mint egy poros és száraz aggszüzet.</p>
<p>A tollak percegtek; Ronda tanár ur a legnagyobb lelkinyugalommal
ölbetett kezekkel nézett <span class="pagenum"><a name="Page_11"
id="Page_11">-11-</a></span> el a meggörbült nyakak fölött. Az
mindig jó nap volt, amikor »megcsipett« valakit, különösen ha olyan
valakit, aki a csufnevét kimondta. Sajnos, már két esztendeje, hogy
egyetlenegyet sem sikerült »megcsipnie« a sunyi csufolódók közül.
Ezek sovány esztendők voltak. Az évek aszerint voltak soványak vagy
kövérek, amint Ronda »megcsipett« néhányat vagy pedig »nem tudott
bizonyitani«.</p>
<p>Ronda, aki tudta, hogy a diákok a háta mögött ellenségei, hogy
becsapják és gyülölik, ugy bánt velök, mint halálos ellenségeivel,
akik közül sohasem lehet eleget »pácba ültetni« és megbuktatni a
vizsgán. Mivel egész életét iskolában töltötte, a diákokat és
csip-csup ügyeiket sohasem tolhatta ki a tapasztalt ember
perspektivájába. Oly közelről látta őket, mintha hasonszőrü lenne
és csak véletlenül jutott volna a hatalomhoz és a katedrára. Ugy
beszélt és gondolkozott, mint ők, használta a csibészkifejezéseket,
az öltözőt »dutyi«-nak hivta.</p>
<p>Feddő beszédeit abban a stilusban tartotta, amilyen stilusban a
diákok a klasszikusokat forditották, latinos körmondatokban, át meg
átszőve ilyen szavakkal, mint »nemde«, »ugyebár«, »valóban« és
hasonló halmozásával apró, ostoba kötőszavaknak, amelyeket
különösen a nyolcadik osztály Homérosz-óráin kultivált; mert a
görög klasszikusok henye pedantériáit, a jelentés nélkül való
kötőszavakat – a nyelv ez apró muslicáit – »szóról-szóra« kellett
forditani. Mivel neki magának merevek voltak a tagjai, ugyanezt
követelte meg az intézet minden egyes növendékétől is. A fiatal
agyvelők és fiatal izomzatok folytonos mozgási vágya, teljesen
idegen maradt tőle. Ronda elfelejtette és sohasem tudta megérteni a
<span class="pagenum"><a name="Page_12" id=
"Page_12">-12-</a></span> diákoknak, ezeknek a fiatal csikóknak
hancurozását és dübörgő kedvét, a hirigeléseket, a csinyeket, azt,
hogy egymásnak néha jókora testi fájdalmakat okoznak és annyi
fölösleges erőt és bátorságot pazarolnak haszontalan és értelmetlen
dolgok véghezvitelére. Ha büntetett, nem azzal az előre megfontolt
fenntartással tette, hogy: »ti huncutok vagytok, ez igy van jól; de
azért fegyelemnek mégis kell lenni«; hanem komolyan büntetett, a
fogát vicsoritva. Mindaz, ami az iskolában történt, Ronda számára
véresen komoly volt és az igazi élet erejével hatott. A hanyagságot
egy mélyen elzüllött, semmirekelő polgár romlottságához
hasonlitotta, a figyelmetlenséget és nevetést az államhatalom ellen
való erőszaknak minősitette, egy békarakéta a forradalom szellemét
reprezentálta és a »csalási kisérlet« minden időkre
megbecstelenitést vont maga után. Ilyen esetekbe Ronda belesápadt.
Ha valakit a dutyiba hesselt, ugy érezte magát, mint egy zsarnok,
aki megint egy csomó országháboritót küldött gályarabságba és a
félelem és győzelem érzésével, korlátlan hatalmát, de egyuttal a
saját pusztulásának viharát is érzi. És a »dutyi«-ból
visszajötteket és mindazokat, akikkel valaha is baja volt, Ronda
sohasem felejtette el. Mivel negyedszáz éve müködött már az
intézetnél, a város és a környék tele volt régi tanitványaival,
olyanokkal, akiket a csufneve kimondásában »megcsipett« vagy
olyanokkal, akikre »nem tudott semmit bizonyitani« és akik még ma
is mind igy hivták őt! Az iskola az ő számára nem zárult be a
falkeritéssel, kiterjeszkedett az egész városra és minden
korhatárra. Mindenütt megátalkodott, elvetemült fickók voltak, akik
»feladataikat« nem vették át és »nem präparálták« <span class=
"pagenum"><a name="Page_13" id="Page_13">-13-</a></span> és a tanár
iránt ellenséges rosszindulattal viseltettek. Ha husvéttájt keze
alá került egy zöldfülü uj diák, aki csak otthon hallotta, amint
idősebb rokonai kigunyolták Ronda tanár urat és nevettek rajta,
mint egy kedves, humoros ifjukori emlékükön, a professzor az első
alkalommal – amikor a szegény diák nem tudott felelni, – sziszegve
ráfujt, mint egy vadmacska:</p>
<p>– Az önök fajtájából már háromszor volt itt szerencsém. Gyülölöm
az egész retyerutyáját.</p>
<p>Ronda a fönséges magaslatról, ahová került élvezte képzelt
biztonságát; közben azonban uj veszély fenyegetett. Lohmann volt a
merénylő.</p>
<p>Lohmann nagyon gyorsan összeütötte a dolgozatát és valami privát
foglalkozás után látott. Ez azonban sehogyse ment, mert barátjának,
Ertzumnak az esete nem hagyta nyugton. Ő bizonyos fokig erkölcsi
védencének tekintette a pufók, fiatal, nemes fiut és ugy érezte, a
saját becsületének tartozik azzal, hogy barátjának szellemi
gyöngéit – ahol csak teheti – saját képességeivel takargassa. Abban
a pillanatban, amikor Ertzum valami hallatlan ostobaságot akart
kinyögni, Lohmann hangosan krákogni kezdett és közben halkan
odasugta neki a helyes feleletet. Ha pedig ez nem sikerült, a
legértelmetlenebb badarságot is érthetővé és tiszteltté tudta tenni
a többi fiu előtt, annak a kijelentésével, hogy Ertzum csak azért
mondott ilyesmit, hogy halálra boszantsa a tanárt.</p>
<p>Lohmann feketehaju fickó volt. Haja elől a homlokára csapzott és
mélabus tincsekbe csavarodott. Az arca sápadt volt, mint Luciferé
és nagyon mozgékony. Heinés verseket irt és szerelmes volt egy
harminc éves asszonyba. Irodalmi <span class="pagenum"><a name=
"Page_14" id="Page_14">-14-</a></span> müveltségének fejlesztése
nagyon igénybe vette és az iskolára nem sok időt fordithatott. A
tanári testületnek feltünt, hogy Lohmann csak az utolsó negyedben
lát neki a munkának és bár mindig elég jól vizsgázott, mégis
megbuktatták, már két osztályban. Igy tehát Lohmann, akárcsak a
barátja, tizenhét éves kora dacára, tizennégy, tizenöt éves fiukkal
járt együtt. És ha Ertzum testi fejlettségénél fogva husz évesnek
látszott, Lohmannt a muzsa öregbitette meg, aki homlokon
csókolta.</p>
<p>Hogy hathatott Lohmannra ez a fabábu, ez a paprikajancsi ott a
katedrán, ez a fixa ideában szenvedő szegény majom? Ha Ronda
felszólitotta, lassan letette a könyvet, amit a pad alatt olvasott,
széles, halványsárga homlokát barátságtalan redőkbe vonta és
megvetően lehunyt szempillái mögül bámulta a kérdező silány és epés
zavarát, bőrén a fekete atkákat, kabátja hajtókáján a hajkorpát.
Végül aztán a saját manikürözött körmeire bámult. Ronda talán
mindegyiknél jobban gyülölte Lohmannt és nemcsak az elvetemült
nyakassága miatt, de azért is, mert Lohmann nem mondta ki soha a
csufnevét; tompán sejtette, hogy valami még rosszabbat rejteget a
tarsolyában, valami nagyon, nagyon rosszat. Lohmann a szegény öreg
gyülöletét minden jóakarata mellett is csak fakó lenézéssel
viszonozta. Undorral vegyes szánalmat érzett iránta. De hogy
Ertzum-mal ugy bánt, azt személyes provokálásnak látta. A harminc
diák közül ő egyedül tartotta alacsony hitványságnak, amit a tanár
ur Ertzum nagybácsijáról mondott. Ez már mégis több a soknál.
Lohmann elhatározta magát. Felkelt, kezét a pad peremére
támasztotta, kiváncsian a tanárja szemébe nézett, mintha valami
<span class="pagenum"><a name="Page_15" id=
"Page_15">-15-</a></span> különös dolgot cselekednék és előkelően,
higgadtan szólt:</p>
<p>– Tanár ur kérem, nem lehet irni. Olyan ronda szag van itt.</p>
<p>Ronda felpattant a székéről, egyik tenyerét rimánkodva
szétterjesztette, az állkapcsait némán egymásba harapta. Erre nem
volt elkészülve, – hiszen csak az imént idézte egy elvetemült diák
eszébe a vallást és az erkölcsöt. »Megcsipje« ezt a Lohmannt is?
Semmire se áhitozott igy. De hogy »táncoltassa meg?«… Ebben a
lélekzetállitó pillanatban a kis Kieselsack felnyujtotta kék
ujjait, amelyeken a körmök össze-vissza voltak harapdálva,
csattintott velük és elkényszeredetten nyafogott:</p>
<p>– Lohmann nem hagy dolgozni, mindig azt mondogatja, hogy itt
olyan ronda szag van.</p>
<p>Kuncogtak és vihogtak, néhányan csoszogtak a padlón. Ekkor
Rondát, akinek a forradalom vihara már az arcába fujt, elfogta a
pánik. Felrobbant a székről, a katedráról ide és oda bökött,
mindenfelé, hogy a sok-sok lázadót és ostromlót elhesselje és
orditott:</p>
<p>– A dutyiba! Mind a dutyiba!</p>
<p>Nem csillapodott el; azt hitte, hogy csak valami bravuros
erőszak mentheti meg. Egy pillanat se telt belé, Lohmannra vetette
magát, megragadta a karját, össze-vissza rázta és fulladtan
kiabált:</p>
<p>– Ki innen. Ön többé nem méltó arra, hogy az emberi társadalom
jótéteményeit élvezze.</p>
<p>Lohmann unottan és kelletlenül szót fogadott neki. Végül Ronda
nekilóditotta és az öltöző ajtajához akarta vágni; de ez nem
sikerült. Lohmann leporolta ruháját, ott, ahol Ronda megfogta és
higgadt léptekkel a »dutyiba« tünt <span class="pagenum"><a name=
"Page_16" id="Page_16">-16-</a></span> el. Erre a tanár ur
Kieselsackot kezdte keresni. Ez azonban a háta mögött elsiklott és
már ott kuksolt duzzogva és grimaszokat vágva a dutyiban. Az első
eminensnek kellett felvilágositani a tanár urat, hol van
Kieselsack. Ronda pedig rögtön azt követelte, folytassák a
gyakorlatirást s ez a kis epizód semmikép se téritse el figyelmüket
az orleánsi szüztől.</p>
<p>– Miért nem irnak? Még csak tizenöt percük van. Amelyik dolgozat
befejezetlen – jól jegyezzük meg – azt át se olvasom.</p>
<p>A fenyegetés következtében a legtöbbnek egyáltalán semmi se
jutott eszébe és elfanyarodtak az arcok. Ronda sokkal izgatottabb
volt, semhogy ebben igazi öröme teljen. Valami ösztön munkálkodott
benne, hogy minden ellenállást megtörjön, minden készülő
merényletet meghiusitson és köröskörül csendet teremtsen, halotti
csendet, mint a temetőben. A három rebellisnek »kitette a szürét«,
de füzeteik még mindig ott hevertek a padon, szétteregetve s
belőlük a lázadás szelleme áradt.</p>
<p>Ertzum és Kieselsack dolgozataiban verejtékes és ügyetlen
mondatszerkezetek voltak, amelyek legalább jóakaratról tanuskodtak.
Lohmannnál azonban érthetetlen, hogy még nem is »taglalta« a
feladatot, dolgozatát be se osztotta A, B, C, a, b, c és 1., 2.,
3.-ra. Csak néhány oldalt irt tele, amit Ronda növekvő
felháborodással vett tudomásul. Ezt irta:</p>
<p>»A dauphin harmadik imája. (Az orleánsi szüz I. 10.)</p>
<p>A fiatal Johanna bevezetteti magát az udvarhoz holmi szélhámos
fogással, sokkal ügyesebben, mintsem éveiből és paraszti mivoltából
következtetni lehetne. A dauphin-nak odaadja a három <span class=
"pagenum"><a name="Page_17" id="Page_17">-17-</a></span> ima
tartalmi kivonatát, amit az utolsó éjen az éghez intézett s a
tudatlan nagyur nagyon elcsodálkozik, hogy milyen jó
gondolatolvasó. Ismétlem: a dauphin három imájáról van szó; de
tulajdonképpen csak kettőt mond el a szüz: a harmadikat már
elengedi a dauphin, aki látja, hogy mindent tud. A szüz
szerencséjére: mert a harmadikat már nehezen tudta volna. A szüz
már a két első imára vonatkozóan megmondta a dauphinnak, miért
imádkozott az Istenhez; ha van őseinek le nem vezekelt büne, őt
vegye el áldozatul a népe helyett; ha pedig el kell vesziteni
országát és koronáját, hagyja meg neki barátját és szeretőjét. A
legfontosabbról, az uralkodásról ezzel lemondott. Miért imádkozott
volna? Ne is firtassuk a dolgot. Ő maga se tudja. Johanna se tudja.
Schiller se tudja. A költő egy kukkot se tud és igy szól: »és igy
tovább«. Ez az egész titok és az, aki ismeri a müvészek
könnyüvérüségét, csöppet se csodálkozik rajta«.</p>
<p>Pont. Ez volt minden – és Ronda, aki reszketni kezdett, most
világosan látott: ezt a tanulót kell eltávolitani, ettől a
rákfenétől kell megoltalmazni az emberi társadalmat, ez sürgősebb,
mint Ertzum eltávolitása. Aztán a következő lapra tekintett,
amelyre még valami volt firkálva és félig kitépve fityegett ki a
füzetből. Mikor azonban a tanár ur megértette a firkálás értelmét,
rózsálló felhő szállt ráncos arcára. Gyorsan és lopvást csukta be a
füzetet, mintha látni se akarná többet; még egyszer kinyitotta, a
többi közé dobta, hevesen fellélegzett. Érezte a kényszeritő
szükséget: itt az idő, hogy »megcsipje!« Egy ember, aki odáig
züllött, hogy egy szinésznőt… egy szinésznővel… egy szinésznőnek…
Rózának hivják… Rózának… Harmadszor <span class="pagenum"><a name=
"Page_18" id="Page_18">-18-</a></span> is megragadta Lohmann
füzetét. Ekkor csöngettek.</p>
<p>– Beadni! – kiabált Ronda, mert roppantul félt, hogy egy diák,
aki nem fejezhette be, még befejezheti és jobb kalkulust kap. Az
eminens összegyüjtötte a dolgozatokat; néhányan az öltözőnek
estek.</p>
<p>– Ne tolakodjanak. Várjanak! – orditotta Ronda, rémülten.
Legjobban szerette volna zár alatt tartani a három nyomorultat,
addig, amig elő nem késziti nekik a biztos és gyilkos kelepcét. Ez
azonban nem megy oly gyorsan, erről logikusan kell gondolkozni.
Lohmann esete egyelőre az elvetemültség roppantságával minden mást
tulragyogott.</p>
<p>A kisebbek közül sokan sértett jogérzettel álltak a katedra
elé.</p>
<p>– Tanár ur kérem, tessék haza engedni!</p>
<p>Rondának be kellett engednie őket a »dutyi« – ba. A tolongásból
egymásután kijött a három számüzött, immár felöltözködve,
köpenyekben. Lohmann már a küszöbön megállapitotta, hogy füzete
Ronda kezében van és unottan szánta szegény tanárnak a
tulbuzgalmát. – Most valószinüen az öregjének is be kell jönnie és
beszélni kell az igazgatóval.</p>
<p>Ertzum magasra felhuzta hirtelenszőke szemöldökeit, mintha
eltört volna a mécses. Kieselsack a »dutyi«-ban elkészitette a
védőbeszédet.</p>
<p>– Tanár ur kérem, nem igaz, nem mondtam, hogy itt ronda szag
van. Csak azt mondtam, ő mondta…</p>
<p>– Hallgasson! – torkolta le Ronda remegve. Nyakát előre tolta és
hátrahuzta, uralkodott magán és tompán hozzátette: <span class=
"pagenum"><a name="Page_19" id="Page_19">-19-</a></span></p>
<p>– A sorsuk egy hajszálon függ a fejük fölött. Menjenek. Mind a
hárman elmentek haza ebédelni, vitték a sorsukat is, amely egy
hajszálon függött a fejük fölött.</p>
<div class="chapter">
<h2>II.</h2>
</div>
<p>Ronda is evett, és utána leheveredett a pamlagra. De pont abban
a pillanatban, amikor elszunyadt, a gazdasszonya egy edényt vágott
csörömpölve a földhöz, mint minden áldott nap. Ronda felriadt és
sietve nyult ismét Lohmann irásbeli dolgozata után és elpirult,
mintha a benne levő szeméremsértő passzust most olvasná először.
Amellett már nem is lehetett becsukni a füzetet, annyira
összevissza volt hajtogatva azon a helyen, ahol ez volt:</p>
<p>»Hódolat az isteni müvésznőnek, Frölich Róza kisasszonynak.«</p>
<p>A felirást néhány olvashatatlanná tett sor követte, azután egy
darabon üresen maradt, utána pedig ez következett:</p>
<div class="poem">
<div class="stanza"><span class="i0">„Rothadt vagy, százszor és
ezerszer,<br /></span> <span class="i0">De nagy szinésznő,
isteni,<br /></span> <span class="i0">S ha majd a gyermekágyba
fekszel…“<br /></span></div>
</div>
<p>A rimet erre még nem találta meg a hetedikes. De a feltételes
mód a harmadik sorban sokat mondott. Arra engedett következtetni,
hogy Lohmann személyesen is érdekelve van a dologban. Hogy ezt
kifejezetten bizonyitsa, arra szolgált volna a negyedik verssor.
Ronda, hogy a hiányzó negyedik verssort kisüsse, ugyanolyan
kétségbeesetten erőlködött, mint a diákok a <span class=
"pagenum"><a name="Page_20" id="Page_20">-20-</a></span> dauphin
harmadik imájánál. Ez a Lohmann ugy látszik, ezzel a hiányzó
negyedik sorral Rondát akarta boszantani. Ronda pedig növekvő
szenvedéllyel küzdött, hogy megmutassa ennek a Lohmannak, hogy a
végén mégis csak ő az erősebb. Meg akarta »csipni« a fiut.</p>
<p>A még ki nem alakult tervek nem hagyták Rondát nyugodni. Nem
tudott otthon maradni, magára kapta malaclopóját és elment
hazulról. Hideg eső szitált. Hátratett kezekkel, lesunyt homlokkal
és mérges mosollyal a szája körül osont a külvárosi utcán. Egy
szenes szekérrel meg néhány apró gyerekkel találkozott, mással
senkivel. A szatócsnál a sarkon az ajtó mögött volt kifüggesztve a
városi szinház szinlapja: Tell Vilmos. Ronda egy gondolattól
megkapva, elébe guggolt… Nem, semmiféle Frölich Róza nem volt a
cédulán. Mindamellett könnyen lehet, hogy az a bizonyos
fehérszemély azért ennél a müintézetnél van alkalmazva.</p>
<p>Dröge ur, a szatócs, bizonyára jártas az idevágó
kérdésekben.</p>
<p>Ronda keze már az ajtókilincsen tétovázott: de ijedten
visszakapta és sietve odébb állott. Egy szinésznő után
kérdezősködni a saját utcájában! Nem szabad kihivnia az ilyen
humánus tudományokban járatlan és alacsony nivón álló polgárok
pletykáit. Annak a Lohmann kölyöknek a leleplezését titokban és
ügyesen kell keresztülvinni… Befordult a városba vezető
fasorba.</p>
<p>Ha sikerül neki, akkor Lohmann Ertzumot és Kieselsackot is
magával rántja a bukásba. Előbb nem akart a direktornak jelentést
tenni arról, hogy megint »csufolták« őt. Majd kiderül, magától,
hogy azok, akik ezt tették, minden egyéb erkölcstelenségben is
ludasok. Ronda tudta <span class="pagenum"><a name="Page_21" id=
"Page_21">-21-</a></span> ezt; a saját fián tapasztalta. Ez a fiu
egy özvegy asszonytól való volt, aki egyszer fiatal korában
anyagilag támogatta őt, hogy tanulmányait befejezhesse és akit
aztán – mihelyt állást kapott – feleségül is vett. Csontos és
szigoru nő volt, de már meghalt. A fia nem volt szebb, mint ő maga
és ezenfelül félszemü. Már diákkorában nyilvánosan mutogatta magát
kétes hirü nőkkel. Rengeteg pénzt vert el rossz társaságban, nem
kevesebbszer, mint négyszer bukott meg a vizsgán, de azért
hasznavehető hivatalnok lehetett volna, ha leteszi az érettségit.
Szörnyü távolság választotta el azoktól a magasabbrendü emberektől,
akik államvizsgáikat letették. Ronda, aki erős elhatározással
szakitott a fiával, megértett mindent, ami történt; sőt csaknem
előrelátott mindent, mióta egyszer kihallgatta a fiát, amint a
pajtásaival beszélgetett és a saját apját csufnevén nevezte!</p>
<p>Hasonló sorsot remélhetett tehát Kieselsack, Ertzum és Lohmann
számára, különösen Lohmann számára, aki hála Frölich Róza
kisasszonynak, a müvésznőnek, már jobb uton van. Lohmann iránti
boszujával sietett Ronda. A másik kettő csaknem eltünt ez
elviselhetetlen modoru ember mellett, aki kiváncsi sajnálkozással
fogadja tanitója dühét. Miféle diák ez voltaképpen?… Ronda emésztő
gyülölettel gondolt Lohmannra. A csucsos tetejü városkapuja előtt
hirtelen megállott és hangosan mondta:</p>
<p>– Ezek a legkomiszabbak!</p>
<p>Az egyik tanuló egy patkányszürke, alázatos és alattomos fickó,
akinek semmi más élete nincs, mint az iskolai és aki folytonosan
kéz alatt hadakozik a zsarnokkal: ez Kieselsack; vagy a másik, egy
erős bamba kölyök, aki a zsarnok szellemi fölényével szemben
állandó zavarban van, – mint <span class="pagenum"><a name=
"Page_22" id="Page_22">-22-</a></span> Ertzum. De annak a
Lohmannak, annak már ugy látszik, hogy nem is imponál a zsarnok!
Ronda lassacskán főni kezdett a rosszul fizetett autoritás
megaláztatásaitól, hogy akármelyik alárendeltje elegánsan szabott
ruhában feszithet és csörgetheti előtte a pénzét. Ez egyszerre
tisztán állt előtte, igen, ez szemtelenség, semmi egyéb! Hogy
Lohmann ruhája sohasem poros, hogy tiszta kézelőt visel és ilyen
pofákat vág, az mind: szemtelenség. A mai dolgozat minden tudása,
amit az iskolán kivül szerzett és – a legszörnyübb dolog – Frölich
Róza kisasszony, a müvésznő. Mindez: szemtelenség. És kiderült,
szemtelenség az is, hogy Lohmann Rondát nem nevezte a
csufnevén!</p>
<p>Ronda felkaptatott a meredek uton a tornyos házak között, egy
templomhoz érkezett, ahol erősen fujt a szél, malaclopóját maga
köré csavarta és megint ment lefelé. Most egy mellékutca
következett, és az első házak egyikénél Ronda megállott. Jobbra és
balra a kapu mellett két faszekrényke függött, amelynek drótrácsa
mögött a szinlap volt felragasztva, Tell Vilmos szereposztásával.
Ronda előbb elolvasta az egyik szekrénykében, azután a másikban.
Végre félénken körülnézett és belépett a nyitott kapun. Egy kis
ablak mögött a lámpa mellett egy férfi ült; az izgatottságtól csak
nehezen birta Ronda felismerni. Ezen a helyen már legalább husz
esztendeje nem volt; és a zsarnok aggodalma szállta meg, aki
elhagyta szokott terrénumát: még félreismerhetik, a közelébe
léphetnek, arra is kényszerithetik, hogy egyszerüen ugy
cselekedjék, mint más közönséges halandó.</p>
<p>Jó darabig álldogált az ablakocska mellett és halkan krákogott.
Miután ennek semmi eredménye <span class="pagenum"><a name=
"Page_23" id="Page_23">-23-</a></span> sem lett, meggörbitett
mutatóujjával bekopogott. A fej az ablak mögött felijedt és azonnal
kinyilt a félretolt rács mögül.</p>
<p>– Mi tetszik? – kérdezte rekedten.</p>
<p>Rondának eleinte csak az ajkai mozogtak. Egymásra meredtek ő és
a kiérdemesült szinész, akinek a vonásai mélyek, kékfeketék voltak,
az orra hegye lapos és csiptetőt viselt. Ronda dadogott:</p>
<p>– Kérem szépen. Szóval önök a Tell Vilmost játszák. Nagyon szép
önöktől.</p>
<p>A pénztáros válaszolt:</p>
<p>– Azt tetszik talán gondolni, hogy passzióból csináljuk?</p>
<p>– Persze, persze – hebegett Ronda, mert félt a
bonyodalmaktól.</p>
<p>– Csupa üres ház. A várossal azonban szerződésünk van és néha
muszáj klasszikusokat is adni.</p>
<p>Ronda most már szükségesnek látta, hogy bemutatkozzék:</p>
<p>– Én vagyok tudniillik a hetedik osztály osztályfőnöke, az
itteni gimnáziumban, a nevem… Ron… Gonda…</p>
<p>– Örülök. Nevem Blumenberg.</p>
<p>– Én az osztályommal szivesen végignézném egy klasszikus költői
mü előadását.</p>
<p>– Ó ez igazán kedves öntől, tanár ur. Ha megmondom, nagyon örül
majd a diri.</p>
<p>– De – mondta Ronda és felemelte az ujját – a mi Schillerünk ama
drámájára lennénk kiváncsiak, amelyet az osztályom olvas,
tudniillik ugyanis – Az orleánsi szüzre.</p>
<p>A szinész ajka lekonyult, lehajtotta a fejét és alulról –
gyászosan és szemrehányóan – sanditott fel Rondára. <span class=
"pagenum"><a name="Page_24" id="Page_24">-24-</a></span></p>
<p>– Rém sajnálom. Mert tetszik tudni, ezt ujra be kellene
tanulnunk. Hát a Tell Vilmos nem lesz jó? Az ifjuság számára ez is
megfelel.</p>
<p>– Nem, – szólt Ronda – ez semmi esetre sem. És a legfontosabb, –
jól jegyezzük meg!</p>
<p>Ronda lélekzetet vett, a szive dobogott:</p>
<p>– A legeslegfontosabb Johanna személyesitője. Mert ennek valami
igazán fenkölt szinmüvésznőnek kell lennie, aki a tanuló ifjusághoz
egészen közel tudja hozni – nemde ugyebár – a szüz fönséges
alakját.</p>
<p>– Persze, persze – mondta a szinész mély meggyőződéssel.</p>
<p>– Én a magam részéről az önök egyik szinmüvésznőjére gondoltam,
akit – reménylem, nem ok nélkül – sokszor hallottam dicsérni.</p>
<p>– Ojjé.</p>
<p>– Frölich Róza kisasszonyra.</p>
<p>– Kire kérem?</p>
<p>– Frölich Rózára – és Ronda visszatartotta a lélekzetét.</p>
<p>– Frölich? Az nincs is nálunk.</p>
<p>– Biztosan tetszik tudni? – kérdezte Ronda mekegve és halálos
zavarban.</p>
<p>– Bocsánat, nem vagyok paralitikus.</p>
<p>Ronda most már rá se mert nézni a szinészre.</p>
<p>– De hisz akkor…</p>
<p>A szinész segitségére sietett:</p>
<p>– Valami tévedés lesz.</p>
<p>– Igen, igen – monda Ronda gyerekes hálával.</p>
<p>– Bocsánatot kérek.</p>
<p>És jobbra-balra bókolt, amig kifelé ment.</p>
<p>– De kedves tanár ur, talán mégis beszélhetünk a dologról. Hány
jegyet parancsol? Kedves tan… <span class="pagenum"><a name=
"Page_25" id="Page_25">-25-</a></span></p>
<p>Ronda az ajtóban még egyszer sarkon fordult, mosolya eltorzult,
félt az üldözőjétől.</p>
<p>– Bocsánatot kérek.</p>
<p>És menekült.</p>
<p>Észrevétlenül jutott le az utcára és a kikötőbe. Körülötte a
zsákhordólegények lépései döngtek, mások a padlásablakokba
kiabáltak fel harsányan. Az egész kikötő büzlött a haltól, a
kátránytól, az olajtól és a spiritusztól. Az árbocok és kémények a
folyó ágyán már egymásba olvadtak az alkonyi sötétségben. A
sürgés-forgás közepette, amely napszállat előtt sietve fellobogott,
Ronda tépelődve baktatott tovább. Két dolog foglalkoztatta: hogy
lehetne Lohmannt megcsipni és hogyan lehetne Frölich szinmüvésznő
tartózkodási helyét megtudni.</p>
<p>Meglökdösték, angolos elegánciával öltözött urak, akik
szállitólevéllel a kezükben loholtak jobbra-balra, és munkások,
akik azt orditották feléje: »Vigyázz!« Az általános sietség őt is
magával ragadta; mielőtt felocsudott volna, benyitott egy ajtón, az
ajtó szemöldökfájára ez volt irva: »Borozó« és még valamilyen svéd
vagy dán felirás.</p>
<p>A boltban felgöngyölt kötelek hevertek, kétszersült és sok kis,
erősszagu hordó. Egy papagály rikácsolta: te szamár, te szamár!
Néhány matróz ivott, mások zsebredugott kézzel beszéltek egy
óriási, veresszakállu ember gyomrába. A veresszakállu kibontakozott
a pipafüstfelhőből, jó ideig tartott, mig ez sikerült neki, a pult
mögé állott, ugy hogy a fali karlámpás bádogreflektora intenziv
fényt vetett tar koponyájára, rátette mancsát a boroskannára és
otrombán kérdezte:</p>
<p>– Akar valamit tőlem az ur? <span class="pagenum"><a name=
"Page_26" id="Page_26">-26-</a></span></p>
<p>– Adjon nékem – kérte Ronda könnyedén – egy belépőjegyet a nyári
szinházba.</p>
<p>– Mi… mit akar? – kérdezte a veresszakállu.</p>
<p>– Hát igen, a nyári szinházba. Minthogy – nemde, ugyebár – a
boltja ablakában azt olvastam, hogy itt jegyek kaphatók a nyári
szinház előadásaira.</p>
<p>– Na, ilyet még nem hallottam, mióta élek – és nyitva maradt a
szája – hiszen a nyári szinház csak nem játszik télen, vagy mi?</p>
<p>Ronda indignálódva fortyant fel:</p>
<p>– De hiszen ki van téve az ablakába, nemde, ugyebár?</p>
<p>– Hásze, ha ott van, akkor jó helyen van!</p>
<p>Ez kipukkant belőle; de aztán rögtön ujra tiszteletteljesen
beszélt a pápaszemes urral. Okokat keresett, hogy meggyőzhesse az
idegent arról, hogy a nyári szinház most tényleg csukva van. Hogy
nehézkes gondolatmenetét testileg siettesse, rémes, veres, szőrös
kezével óvatosan simogatta az asztallap oldalát. Végre meglelte,
amit mondani akart:</p>
<p>– No bizony azt a legostobább kölök is tuggya – mondotta
kedélyesen – hogy télen nincs nyári szinház.</p>
<p>– Már megbocsásson tisztelt ur! – utasitotta rendre Ronda
fontoskodva a veresszakállut.</p>
<p>Az segitség után kiáltott:</p>
<p>– Hennrik! Laurenz!</p>
<p>A matrózok közelebb vonultak.</p>
<p>– Nem tom, mi baja ennek itt la, minden áron a nyári szinházba
akarna menni.</p>
<p>A matrózok rágták az összegöngyölgetett bagót és a
veresszakálluval együtt nagy erőlködéssel <span class=
"pagenum"><a name="Page_27" id="Page_27">-27-</a></span> meredtek
Rondára, mintha valami exotikus idegen lenne, akit nem értenek,
talán kinai.</p>
<p>Ronda észrevette és sietett, hogy hamarjában elintézze a
dolgát:</p>
<p>– Akkor talán megmondhatná nekem, hogy a mult nyáron egy
bizonyos Frölich Róza nevezetü szinmüvésznő tagja volt-e a
föntemlitett müintézetnek?</p>
<p>– Honnan a fenéből tudjam én azt, – rőkönyödött a veresszakállu
– tán azt hiszi, hogy én afféle komédiásokkal szóba állok?</p>
<p>– És még azt szeretném tudni, – szólt Ronda pironkodva – hogy az
emlitett hölgyet a legközelebbi nyáron – jól jegyezzük meg! –
lesz-e szerencsénk láthatni.</p>
<p>A veresszakállu megrémült; egy szót sem értett többé az
egészből. A matrózok egyike gondolt valamit:</p>
<p>– Ne mókázzon itt velünk az ur, mer maj mingyár a markomba
köpök!</p>
<p>Azután nyakába huzta a fejét és kotkodácsolva és fenyegetve
kezdett röhögni feketére tátott torkából. A többiek meglökdösték
egymást, azután ők is ugy csináltak. A veresszakállu ugyan
egyáltalában nem hitte, hogy Ronda tréfál; de látta, hogy a
respektusa veszélyben forog, amit vendégeitől mindig megkövetelt:
mert a vendégei az alantasai voltak, matrózok, akiket mintegy ide
szegődtetett és később – a kétszersülttel és a pálinkával együtt –
befuvarozott a hajón a kapitányokhoz.</p>
<p>Minden átmenet nélkül müdühbe gurult, roppant elvörösödött,
öklével az asztalra csapott és parancsoló mozdulattal nyujtotta ki
az egyik ujját: <span class="pagenum"><a name="Page_28" id=
"Page_28">-28-</a></span></p>
<p>– Hallja az ur! Nekem egyéb dolgom is van. Tegye lóvá az
öregapját! Oszt jó lesz már odébbállani, amondó vagyok!</p>
<p>És mivel Ronda még mindig kábultan állott a helyén, a gazda
fenyegető előkészületeket tett, hogy a pult mögül előjöjjön. Ronda
lóhalálában nyomta le a kilincset. A papagály még utána kiáltott:
te szamár! A matrózok bömböltek a röhögéstől. Ronda betette maga
után az ajtót.</p>
<p>Sietve befordult a legközelebbi sarkon.</p>
<p>A kikötő környékét elhagyta és csendes, kis utcába jutott.
Összegezte az eseményeket:</p>
<p>– Hibát követtem el, – jól jegyezzük meg! – hibát követtem
el.</p>
<p>A szinmüvésznő tartózkodási helyét más módon kell kipuhatolni.
Ronda aszerint nézegette az embereket, hogy ki mit tudhat Frölich
kisasszonyról. Hordárok, cselédek, lámpagyujtogatók jöttek vele
szemközt és egy ujságárus asszony. Ezzel a népséggel nem sokra
mehet: ezt tapasztalásból tudta. Különben az iménti élménye is arra
intette, hogy ilyenfajta emberekkel óvatos legyen. Bölcsebbnek
tartotta várni, hátha előkerül valamilyen ismert arc. És csakugyan
a legközelebbi utcáról éppen most bukkant fel egy volt diák, aki
egy évvel ezelőtt még dühöngve fujta Ronda fülébe a latin verseket.
Ez a diák is egyike volt azoknak, akik sohasem »készültek« és ugy
látszik, hogy most boltosinas lett belőle. Csomó levél volt a
kezében és hányaveti módon közeledett. Ronda feléje tartott, már
feltátotta a száját, csak azt várta, hogy köszönjön előbb a fiu. De
hiába várta. A tavalyi diák gunyosan szembenézett professzorával és
oly közel, hogy Ronda magas vállát surolta, elment mellette és
szőke pofája szélesen vigyorgott. <span class="pagenum"><a name=
"Page_29" id="Page_29">-29-</a></span></p>
<p>Ronda sietve tünt el az utcában, ahonnan az imént a fiatalember
kibukkant. Ez a kikötő felé vezető lejtős, kis utca volt; és mivel
meredekebb volt a többinél, rengeteg gyerek verődött benne össze,
hogy kis szánokon, lármás játékkocsikon leiramodjanak a lejtőn. Az
anyák és cselédlányok a járdán állottak, felemelték a karjaikat és
kiabálták: »vacsorázni«; de az aprónépség szakadatlanul csuszkált,
térdelve a kis kocsiban, vagy lábát a levegőbe merevitve, lobogó
kendőcskével a nyakuk körül, fülükre kötött sipkával,
csetlettek-botlottak lefelé a hepehupás aszfalthegyről. Rondának,
mig keresztülvágott az utcán, jobbra-balra kellett ugornia, nehogy
a kis szekérrudak lépen lökjék. Körülötte fröcskölt a pocsolyaviz.
Az egyik elrohanó kocsiból hirtelen egy átható hang
hallatszott:</p>
<p>– Ronda!</p>
<p>Ronda összerezzent. Rögtön rá néhányan ismételték. Ezek a kis
elemisták és polgáristák bizonyára a gimnáziumi diákoktól tudták
meg a nevét: és azok, akik nem is tudták, miről van szó, együtt
orditották a többiekkel. Ebben a növekvő viharban kellett Rondának
megmászni a meredek utcát. Zihálva érkezett egy templomtérre.</p>
<p>Ezt ő már mind megszokta; a volt diákokat, akik nem köszöntek,
sőt a képibe vigyorogtak, az utcakölyköket, akik utána kiabálták a
nevét. Csakhogy nagy buzgalmában ma nem is számolt ezzel: ma az
egész emberiség adósa volt egy felelettel. Ha valamikor nem is
tudtak semmit Virgilius verseiből, legalább Frölich Róza
szinmüvésznőről tudnának most valamilyen felvilágositással
szolgálni.</p>
<p>Ronda a piactérre érkezett, egy trafik előtt ment el, amelynek
tulajdonosa ezelőtt husz esztendővel <span class="pagenum"><a name=
"Page_30" id="Page_30">-30-</a></span> tanitványa volt és ahonnan
nagyritkán egy-egy doboz szivart hozatott; csak nagyritkán: nem
volt erős dohányos, nem ivott; ment volt minden polgári vétektől.
Ennek az embernek számláiban rendesen törlések voltak: Nagyságos R,
és csak azután változtatta az R-t G-re. Hogy ez kajánság volt-e
vagy véletlenség, azt Ronda sohasem tudta eldönteni; de azért nem
mert belépni a boltba, amelynek küszöbén már rajta volt a lába. Ez
a trafikos valamikor nagyon elvetemült diák volt, akit sohasem
lehetett »megcsipni«.</p>
<p>Gyorsan tovább osont. Az eső már nem szemelt; a szél elhajtotta
a felhőket. A gázlángok vörösen lobogtak. Ferdén, egy ház orma
mögül, kikukkant néha a sárga félhold: egy gunyoros szem, amely
rögtön lehunyja a pilláját, ugy, hogy lehetetlen »megcsipni«.</p>
<p>Mikor a térre lépett, lobogva fellángoltak a központi kávéház
nagy ablakai. Ronda nagyon megkivánt valami különös italt és be
szeretett volna menni. Ma ugyis valahogy csodálatos módon kizökkent
az élete rendes kerékvágásából. És azután odabenn bizonyára megtud
valamit Frölich Róza szinmüvésznőről; ott mindenféléről beszélnek a
világon. Ronda ezt még a régi időkből tudta, mert mikor még a
felesége élt, néha, nagyritkán kiruccant ide egy-egy órácskára.
Mióta özvegyember lett, annyit lehetett egyedül odahaza, amennyi
jól esett, igy tehát semmi szüksége kávéházra. Azonfelül
megnehezitette számára az ott tartózkodást az, hogy az uj
tulajdonos szintén egy a városba évek multán visszaérkezett régi
diákja volt. Ez az ember egykori tanárját mindig maga szolgálta ki
és a lehető legnagyobb udvariassággal, – ugy hogy nem lehetett
»megcsipni« – folyton Ronda professzor <span class=
"pagenum"><a name="Page_31" id="Page_31">-31-</a></span> urnak
szólitotta. A vendégeket ez szörnyen izgatta; Ronda ugy érezte, ha
gyakrabban járna ide, reklámul szolgálna a kávéháznak.</p>
<p>Odébb állott tehát és gondolatokban más helyek után kutatott,
ahol kérdezősködhetne. De egy sem jutott az eszébe. Azok az ismerős
arcok, amelyeket gondolatban felidézett, mind ugy meredtek rá, mint
az imént régi diákja, a boltosinas. A kivilágitott üzletek mögött
csupa lázadó diák ült, akárcsak a trafikos vagy a kávés. Ronda
dühbe gurult, fáradtság fogta el és szomjuságot érzett. Pápaszeme
mögül epés tekinteteket vetett az üzletek és házak kapuja felé,
amelyeken régi hetedikesek cég- és cimtáblái diszelegtek. Ezek a
fickók mind őt ingerelték. Még Frölich szinmüvésznő is, aki e házak
egyikében rejtőzik és aki egyik diákjával nem az »előirt
tananyaggal« foglalkozik s ilyenformán Ronda tekintélyét csorbitja.
Közbe néha előbukkant a kapukon »X« vagy »Y« gimnáziumi tanár
névjegye; ilyenkor Ronda izgatottan forditotta el a tekintetét. Az
ott a saját osztálya előtt nevezte őt »ugy«; hogy azután később
kijavitotta, az már édeskeveset ért. Ez itt egyszer látta Ronda
fiát, a sétatéren, valami kétes hirü fehérnéppel és elpletykálta a
városban. Ellenségek fenyegetéseitől körülvéve, rótta Ronda az
utcákat. A koponyája csucsán valami feszült érzéssel, osont a házak
mentén; mert minden pillanatban attól kellett tartania, hogy a
nevét – mint egy dézsa moslékot – valamelyik ablakból a fejére
zuditják!</p>
<p>És minthogy nem láthatná, nem is »csiphetné« meg a kiabálót. Egy
megháborodott osztály – ötvenezer diák – tombolt Ronda körül.</p>
<p>Igy menekült, maga se vette észre, a város <span class=
"pagenum"><a name="Page_32" id="Page_32">-32-</a></span>
legfélreesőbb és legmélyebben fekvő utcájába, amelynek a végén a
vén kisasszonyok menhelye volt. Itt teljes sötétség uralkodott.
Néhány elsuhanó alak, rövidke »mantillában«, bebugyolált fejjel
iparkodott hazafelé, batyubálról vagy vecsernyéről jövet, furcsán
és lopvást csörömpöltek s végül eltüntek egy-egy ház nyilásában.
Egy denevér háromszögeket irt le Ronda kalapja fölött. Ronda
gondolkozott és a távoli városka felé bandzsitott:</p>
<p>– Nincs itt egyetlenegy tisztességes ember se.</p>
<p>Aztán megint igy szólt:</p>
<p>– Majd megmutatom én…</p>
<p>Minthogy azonban már az ájulás környékezte, gyülölete vacogássá
vált és ugyancsak rázta őt a gyülölet e sok ezer lusta és gonosz
diák iránt, akik sohasem végezték el a kötelességüket, folyton
»csufolták« őt, máson sohasem járt az eszük, mint haszontalanságon;
és akik most ezzel a Frölich nevezetü szinmüvésznővel is csak
boszantják, nem adták fel Lohmann-t, sőt ugy viselkedtek, mint akik
»közösséget« vállalnak egymással a tanár ellen; akik most mind a
vacsoránál ülnek, de arra kényszeritik őt, hogy itt bódorogjon és
akik – csak most, ebben az órában érezte világosan – valami
nagy-nagy igaztalanságot követtek el vele, a hosszu esztendőkön
keresztül, amelyeket a körükben töltött, egészen tönkretették a
hirnevét és a böcsületét.</p>
<p>Ő, aki huszonhat esztendeje látta maga előtt az osztályt, mindig
ugyanazokkal a kaján és vigyorgó arcokkal, nem vette soha észre,
hogy ezek az arcok, idő multán, kint az életben csaknem közönyössé
változtak Ronda tanár ur nevének a gondolatára és hogy később még
jóindulatot is mutattak. <span class="pagenum"><a name="Page_33"
id="Page_33">-33-</a></span></p>
<p>A folytonos háboruskodás és feszültség közepette nem tudta
megérteni, hogy az öregek a városban nem azért hivják őt »ugy«,
hogy ingerkedjenek vele, hanem kedves diákkori emlékeket
elevenitenek fel ilyenkor, amelyeket most már nagyon ártatlannak és
vidámnak látnak; és azt sem tudta megérteni, hogy a városban ő
ugyan kómikus figura, de sokak számára rokonszenvesen kómikus
figura. Nem hallotta például két legrégibb diákjának a párbeszédét,
amint egy utcasarkon szeretetből – ő azt hitte gunyból – utána
néztek:</p>
<p>– Hogy él ez a szegény Ronda? Napról-napra vénül.</p>
<p>– És napról-napra rondább.</p>
<p>– Mindig ronda volt az istenadta.</p>
<p>– Maga már nem emlékszik. De helyettestanár korában egész jóképü
ember volt.</p>
<p>– Igazán? Mit nem tesz a név. Én el sem tudom képzelni, hogy nem
– ronda.</p>
<p>– Bizony-bizony. Azt hiszem, hogy ő maga is igy van ezzel. Ilyen
név ellen nem lehet küzdeni, be kell adni a derekunkat.</p>
<div class="chapter">
<h2>III.</h2>
</div>
<p>Ronda visszasietett a csöndes utcán, mert egy gondolat villant
meg az agyában, amit rögtön szemügyre akart venni. Hirtelen eszébe
ötlött, hogy Frölich Róza a mezitlábos táncosnő, aki oly nagy
feltünést kelt mostanában. Igen, ez a táncosnő jött ide és a
közmüvelődési egyesület termében mutatja be müvészetét. Ronda egész
határozottan emlékezett, amit Wittkopp tanártársa, ennek az
egyesületnek a tagja mesélt róla. <span class="pagenum"><a name=
"Page_34" id="Page_34">-34-</a></span> Bement a tanári szobába, a
faliszekrényhez lépett, kinyitotta, beletett egy csomó gyakorlatot
és igy szólt:</p>
<p>– Ma fellép nálunk a hires Frölich Róza, aki mezitláb táncol
görög táncokat.</p>
<p>Ronda maga előtt látta Wittkoppot, amint fontoskodott, a
csiptetőjén átbandzsitott, csücsöritette a száját, hogy
negédesebben mondhassa:</p>
<p>– Frölich Róza.</p>
<p>Kétségtelenül ezt mondta: Frölich Róza. Rondának még fülében
csengett minden egyes hang, ahogy Wittkopp beszélni szokott,
raccsoló r-rel. Ez előbb is eszébe juthatott volna! A mezitlábos
táncosnő azóta megérkezett és Lohmann bizonyára már nagyban csapja
neki a szelet. Ronda most mindkettőjüket meg akarta »csipni«.</p>
<p>Elérte a Siebenberg-utcán, félig végighaladt rajta, ekkor
mennydörögve huztak le egy redőnyt és Ronda pár lépéssel előtte
megsemmisülve állott meg. Mert a redő egy Kellner nevü
zenemükereskedő üzletét zárta be, ahol ilyen alkalmakkor jegyeket
árulnak és bizonyára mindent tudnak. Ronda ugy látta, hogy a két
jómadarat ma már nem sikerül lépre csalnia.</p>
<p>Mégse gondolt arra, hogy most hazamegy és bekapja vacsoráját.
Vadászláz égett benne. Késlekedett pár pillanatig, kis vargabetüt
csinált.</p>
<p>A Rosmarin-utcán egy ferdére taposott falépcső előtt egészen
megrettenve lassitotta a lépteit. A lépcső meredeken egy keskeny
üzletajtóhoz vezetett, amely fölé ez volt fölirva:</p>
<div class="figcenter">
<div class="bbox">
<p class="center">JOHANNES RINDFLEISCH, VARGA</p>
</div>
</div>
<p>A kirakatban semmi; a két kis ablakban virágcserepek
<span class="pagenum"><a name="Page_35" id=
"Page_35">-35-</a></span> állottak. És Ronda sajnálta, hogy a jó
szerencséje már rég nem vezette ide, e böcsületes és nyiltszivü
varga házába, ez istenes emberhez, aki sohase káromkodik,
megsértődötten nem huzza el a száját és aki Frölich Róza
szinmüvésznőről bizonyára tud felvilágositást adni.</p>
<p>Kinyitotta az ajtót. Megcsenditett egy harangot és a hang
barátságosan tovább csengett. A mühely szépen feltisztogatva
szunnyadt a félhomályban. A mellékszobába vezető ajtó szemöldökfája
által bekeretezve látszott a vacsorázó varga-család szeliden
megvilágitott képe. Az inas a házikisasszony mellett rágcsált. Az
apró népségnek az anya burgonyát adott a virslihez. Az apa a lámpa
mellé tette a köpcös üveget, amelyben sötét sör volt, felkelt és
megnézte, hogy ki jött.</p>
<p>– Adj’ Isten, tanár ur – mondta. Előbb azonban csámcsogva és
nagy nyugalommal lenyelte a falatját. – Mivel szolgálhatok?</p>
<p>– Hát – ötölt-hatolt Ronda, bizonytalanul mosolyogva a kezét
dörzsölte és üres gégével egy jókorát nyelt.</p>
<p>– Bocsásson meg az ur, – mondta a varga – mer’ hogy itt minden
sötét. De hát szombaton hét órakor már csukunk. A szombat este az
Istené. Tovább is dógozhatnánk, de nem is lenne akkor rajtunk
istenáldása.</p>
<p>– Persze, persze… igaza van – hebegett Ronda.</p>
<p>A varga egy fejjel magasabb volt. Csontos válla volt, a köténye
mögött pedig csinos pocak domborodott. Hosszukás, ólomszinü arcát
hamuszürke, kissé olajos fürtök rámázták be, az arca lassacskán
ereszkedett meg mosolyra és egy ékalaku <span class=
"pagenum"><a name="Page_36" id="Page_36">-36-</a></span> szakállban
végződött. Rindfleisch a gyomrán összecsukta az ujjait, szétvette
és azután megint összecsukta.</p>
<p>– El kell mondanom, mi járatban vagyok – magyarázta Ronda.</p>
<p>– Jó estét, tanár ur, ’stét – mondta a felesége a küszöbről és
parasztosan meghajolt előtte. – Mit állasz ott a tanár urral,
Johann, eriszd be. Tanár ur, tessék beljebb kerülni, ha nem veszi
sértésnek, hogy eszünk.</p>
<p>– Dehogy, jóasszony.</p>
<p>Ronda feláldozta magát.</p>
<p>– Rindfleisch mester, bocsásson meg, hogy megszakitom a
vacsorájukat, de éppen erre jártam és eszembe jutott, hogy jó lenne
– jól jegyezzük meg! – egy pár cipőt csináltatnom.</p>
<p>– Kérem, tanár ur, – és a felesége is meghajolt – kérem.</p>
<p>Rindfleisch gondolkozott; aztán kérte a lámpát.</p>
<p>– Sütétben nem lehet látnyi – mondta az asszony vigan. –
Gyüjjön, tanár ur, hadd gyujtok világot a kék szobába, igy la.</p>
<p>Bement egy másik szobába, ahol hideg volt és Ronda tiszteletére
meggyujtotta mind a két érintetlen rózsaszinü gyertyát, amely cifra
papirtölcsérével, két nagy kagylóval együtt a pohárszékben
tükröződött. A hupikék falak mellett vasárnapi ünnepélyességgel
állottak a családi mahagoni-butorok. A divány előtt való asztalon,
horgolt teritőn egy áldó Krisztus terjesztette ki piskóta
karjait.</p>
<p>Ronda várt, hogy Rindfleischné kimenjen. Mikor az ajtó
becsukódott és négyszemközt maradt a vargával, elkezdte:</p>
<p>– Rajta majszt’ram, rajta, mutassa meg, <span class=
"pagenum"><a name="Page_37" id="Page_37">-37-</a></span> mit tud.
Csinált ugyan már nehány kisebb munkát az én megelégedésemre,
lássuk azonban azt, hogy milyen cipőt tud kanyaritani.</p>
<p>– Kérem tanár ur, kérem, kérem – válaszolt Rindfleisch szerényen
és szorgalmasan, mint egy jeles diák.</p>
<p>– Ámbátor már két párral rendelkezem, de most ebben a pocsék,
esős időben mindenki ellátja magát elegendő mennyiségü tartós és
meleg lábbelivel.</p>
<p>Rindfleisch térdelt és vette a mértéket. Foga között ceruzát
szorongatott, ezért csak olykor röffent fel helyeselve.</p>
<p>– Egyébiránt ez az évszak többnyire – nemde ugyebár? – hoz
valamilyen ujfajta, épületes szórakozást a lakosság számára? Az
ilyesmi mindig csak helyeselhető, mert hasznára van az
emberiségnek.</p>
<p>Rindfleisch felnézett rá.</p>
<p>– Tessen csak ezt még egyszer ismétölni, tekintetes ur! Bizony,
az már igaz, hogy ez hasznára van az emberiségnek. És ezt a mi
hitközségünk nagyon jól tudja.</p>
<p>– Persze, persze, – háritotta el Ronda – csakhogy én valami
emelkedettebb szórakozásra gondolok, mondjuk valamilyen hirneves
müvésznő látogatására.</p>
<p>– Hát én is arra gondolok, tekintetes ur, és arra gondol a
hitközségünk is, mer’ holnap estére isteni tiszteletet hivott
egybe, oszt egy hirős misszionárius is elgyün oda. Ugy bizony.</p>
<p>Ronda érezte, hogy nem oly könnyü Frölich Róza szinmüvésznőre
irányitani a beszélgetést. Egy ideig azon tépelődött, hogy pedzze a
dolgot, de mikor látta, hogy sehhogy sem megy, egyenesen
nekivágott. <span class="pagenum"><a name="Page_38" id=
"Page_38">-38-</a></span></p>
<p>– A nagyközönség számára is kinálkozik – jól jegyezzük meg! –
legközelebb épületes szórakozás. Egy szinmüvésznő érkezik ide –
akit maga is bizonyára éppoly jól ismer, mint mindenki a
városban.</p>
<p>Rindfleisch oda se bajszolt, pedig Ronda szenvedélyesen várta a
választ. Biztos volt benne, hogy minden, amit tudni akar, itt
bujkál ebben az emberben és csak rajta mulik, hogy szólásra birja.
Frölich Rózával tele volt a helyi ujság, a tanári szoba és a
kávéház. Az egész város tudott felőle, Ronda kivételével. Mindenki
más jobban benne volt az élet lüktetésében, jobban ismerte az
embereket, mint Ronda; öntudatlanul élt, a saját bogaras
különcségeibe süppedve; és szegény, teljes bizalommal fordult egy
istenes és vakbuzgó vargához, hogy egy táncosnőről
kérdezősködjék.</p>
<p>– Táncosnő. A nagyközönség előtt táncol. Képzelem, hogy tódul
majd a publikum.</p>
<p>Rindfleisch bólintgatott.</p>
<p>– Az emberek sose tudják, mit kell megnézni, bizony tekintetes
ur – mondta jelentőségteljesen.</p>
<p>– Csakhogy ez mezitláb táncol, az ilyesmi nagy ritkaság ám,
majszt’ram.</p>
<p>Ronda nem tudta már, mivel csiklandozza a vargát.</p>
<p>– Képzelje csak: mezitláb!</p>
<p>– Mezitláb – ismételte a varga. – Óóó! Igy táncoltak vala egykor
az amaleiták asszonyai a bálványok szobrai előtt.</p>
<p>És üresen, csupa alázatosságból nevetni kezdett, hogy ő, a
tudatlan ember, a biblia szavaival ékesgette beszédét.</p>
<p>Ronda kényelmetlenül feszengett jobbra-balra, <span class=
"pagenum"><a name="Page_39" id="Page_39">-39-</a></span> mint mikor
a diák akadozott a forditásban s a következő pillanatban csufosan
belesült. A szék támlájára ütött és felpattant:</p>
<p>– Hagyja már majszt’ram ezt a méricsgélést és mondja meg, – jól
jegyezzük meg! – hogy Frölich Róza, a mezitlábos táncosnő
megérkezett-e már a városba? Maga bizonyosan tudja.</p>
<p>– Már mint én, tekintetes ur?</p>
<p>Rindfleisch megdöbbenve állott fel, – már mint ő tudjon – egy
mezitlábos táncosnőről?</p>
<p>– Na, na, na, – csillapitgatta Ronda türelmetlenül.</p>
<p>– Óóó, Isten látja a lelkem, nincs bennem egy szikra fenhéjázás
és kevélység sem. És, tekintetes ur, én akkurát ugy szerettem a
mezitlábas testvérem, akár a többit és kérni is fogom az Urat, hogy
téritse meg, bocsásson meg neki is, mint egykor a bünös
Magdolnának.</p>
<p>– Mért lenne bünös? – kérdezte Ronda meggondoltan. – Miért
tartja Frölich szinmüvésznőt bünösnek?</p>
<p>A varga áhitatos szüziességgel az olajos padlóra bámult.</p>
<p>– Ugyan, – szólt Ronda, aki mindinkább elégedetlen lett a
vargamesterrel – ha az ön felesége vagy a leánya felcsapna
szinmüvésznőnek, ez ellen – nemde ugyebár? – semmi kifogása se
lenne. Más pályák, más erkölcsök, – de erről majd másutt.</p>
<p>Legyintett a kezével, ami azt jelentette, hogy ezt a tárgyat az
alsóbb osztályban csak »érinti«, ez már a nyolcadik osztály
tananyagába tartozik.</p>
<p>– Hát a feleségem is bünös – mondta a varga halkan, a gyomrán
összekulcsolta az <span class="pagenum"><a name="Page_40" id=
"Page_40">-40-</a></span> ujjait és feltekintett, mint aki beismeri
a bünét. – És én jómagam is bünös vagyok. Mert mindannyian bünösek
vagyunk.</p>
<p>Ronda ámult-bámult.</p>
<p>– Maga és a felesége? Hisz törvényesen össze vannak esküdve?</p>
<p>– Az, az, törvényesen. De mindannyian vétkezünk a hus által,
tekintetes ur, bünösök vagyunk és a jó Isten…</p>
<p>Valami fontos dolgot akart kibökni a varga. Szeme vöröslött, a
titkától elsápadt.</p>
<p>– Nos? – kérdezte Ronda vigyázatosan.</p>
<p>És a varga suttogott:</p>
<p>– Bizony-bizony, a jó Isten csak azért engedi meg, hogy a
mennyek országában több angyala legyen.</p>
<p>– Persze, – szólt Ronda – persze.</p>
<p>És ravaszdi mosollyal a varga felderülő arcára sanditott.</p>
<p>De elnyomta a gunyt és cihelődött. Már hinni kezdte, hogy
Rindfleisch nem is hallott a szinésznőről. A varga ezen a földön
mozgott s arról kérdezősködött, hogy áll a vetés. Ronda hanyagul
felelt, félvállról bucsuzkodott a varga családjától is. Gyorsan
kiosont és hazafelé tartott.</p>
<p>Utálta Rindfleischt. Utálta a kék szobát, a szellemük szük
voltát, a tutyi-mutyi lelkeket, a jámborkodó mamlaszságukat és az
erkölcsös butaságukat is. Ronda lakása is szegényes volt; de a
fejében megvolt a lehetőség, hogy régi hercegekkel – ha a multból
visszatérnének – a saját nyelvükön – tüzetesen – beszéljen a
grammatika törvényeiről. Szegény volt és ismeretlen; azt se tudták,
milyen fontos munkán kuporog már husz év óta. Feltünést sem keltve,
<span class="pagenum"><a name="Page_41" id=
"Page_41">-41-</a></span> sőt kigunyoltan járkált a városban; de a
belsejében meg volt győződve, hogy az uralkodó osztályhoz tartozik.
Nincs bankár, nincs uralkodó, aki jobban szerette volna a meglevő
hatalmat, akinek az uralkodó rend fentartása fontosabb lett volna,
mint Rondának. Lelkesedett a tekintélyekért, a dolgozószobája
magányában dühöngött a munkásokra, akik, hatalomra érvén, biztosan
kiviszik, hogy szegény Rondát is tisztességesebben honorálják.</p>
<p>Ronda többnyire csak fiatal segédtanárokkal mert beszélni, akik
nála is szemérmesebbek voltak, mert őket gyakran óva intette a
modern szellem kárhozatos befolyásától, nehogy a régi világ bázisát
megbolygassák. Erős konzervativizmust akart: befolyásos egyházat,
kemény kardot, szigoru engedelmességet és merev erkölcsöket.
Emellett teljesen hitetlen volt és képes lett volna a
legradikálisabb szabadgondolkozásra. De mint zsarnok tudta, hogy
tartunk rabszolgákat; hogy kell a csőcseléket, az ellenséget, a
tizenöt éves országháboritó diákot kordába szedni. Lohmann, ugy
látszik, valamiben sántikál azzal a Frölich Rózával; Ronda
elvörösödött önkénytelenül. De Lohmann a szemében csak azáltal vált
gonosztevővé, hogy a tanárja által megkövetelt szigoru fegyelmet
fitymálta. Nem erkölcsi együgyüség okozta Ronda haragját…</p>
<p>Hazaért és lábujjhegyen ment el a konyha mellett, ahol a
cselédje idegeskedvén a késedelme miatt, fazekakkal csörömpölt.
Aztán kapott enni, kolbászt és burgonyát. Agyon volt főzve a
kolbász is, a burgonya is s mégis hideg volt. Ronda egy kukkot se
mert szólni; a leányzó rögtön a csipőjére tette volna a kezét.
<span class="pagenum"><a name="Page_42" id=
"Page_42">-42-</a></span> Ronda nem akarta abba a kellemetlen
helyzetbe hozni őt, hogy kénytelen legyen ura ellen kelni.</p>
<p>Miután evett, az iróasztalához ült. Ez, Ronda közellátása miatt,
rendkivül magas volt; és a harminc éves erőlködés, hogy jobb karját
reátegye, a vállát és a lapockáját kissé meghibbantotta.</p>
<p>– Az élet legnagyobb kincse a barátság és az irodalom, – szokta
ilyenkor mondani.</p>
<p>Ezt a mondást valahol hallotta, már rájárt a szája és mindig
erre kellett gondolnia, valahányszor munkához látott. Mit értett a
barátságon, rejtély. A szó csak ugy kiszaladt a száján. De az
irodalom! Ezen már istenigazában dolgozott, az emberek nem tudtak
arról, hogy itt csöndben már régóta nagy, nagy munka folyik és
egyszer talán ki is tör Ronda sirjából, csodálkozást keltve
kivirágzik. Homérosz igekötőiről irt… Lohmann gyakorlata azonban
mellette hevert és sehogy se jött hangulatba. Utána kellett kapnia
és Frölich szinésznőre kellett gondolnia. Valami nagyon
nyugtalanitotta; nem volt benne bizonyos, hogy a hires mezitlábas
táncosnő tényleg azonos-e Frölich Róza szinmüvésznővel. Az a
Frölich Róza, akit ő keres, talán egészen másvalaki. Persze, hogy
másvalaki; addig tépelődött rajta, amig egészen bizonyosra vette,
igy van. Sokat kell majd még kémkednie, amig Lohmannt
»megcsipheti«. Ugy érezte, hogy megint távolabb jutott attól, hogy
a nyomorult fickón győzedelmeskedjék és hörgött az izgalomtól.</p>
<p>Hirtelen magára rántotta malaclopóját és kirontott. A kapu már
zárva volt. Ronda tépte a láncot, mint egy menekülő fogoly. A
gazdaasszony <span class="pagenum"><a name="Page_43" id=
"Page_43">-43-</a></span> szitkozódott, Ronda hallotta a közeledő
dohogást. Félelmében – a végső minutumban – sikerült kikapcsolni a
láncot, az ajtó felpattant, Ronda egy perc alatt kinn volt a kis
kertben és a másik percben az utcán. A város kapujáig futólépésben
haladt; onnan kezdve lassitott, de a szive még mindig hevesen vert.
Ugy érezte, mintha tilosban járna. Csak ment-mendegélt egyenes
irányban, hegynek föl, völgynek le az elhagyott uton. Bekukkant a
kis mellékutcákba, megállott minden korcsmaajtó előtt és feszült
gyanakvással bámult fel azokra az ablakokra, amelyeknek lebocsátott
függönyén fénysugár tetszett fel. A sötét oldalon bandukolt; a
másikat elöntötte a telehold ragyogása. Tiszta és csillagos éjszaka
volt, már a szél is elült és Ronda léptei visszhangoztak a járdán.
A városházánál befordult a piactérre és körül kerülte a középen
levő parkot.</p>
<p>Boltivek, tornyok, kutak cirádás árnyékai látszottak az ó-német
holdas éjszakában.</p>
<p>Soha nem érzett izgalom fogta el Rondát; több izben mondogatott
ilyesmit:</p>
<p>– Igy lesz a leghelyesebb… bátorság… előre honfiak!</p>
<p>Amellett külön minden egyes ablakot megvizsgált a posta- és a
csendőrségi épületeken. Miután nem sok valószinüség maradt arra,
hogy Frölich Róza kisasszony ezekben az épületekben rejtőzik, ujra
visszabandukolt abba az utcába, ahonnan az imént jött. Néhány
lépésnyire észrevette egy helyiség nagy fénylő üvegablakát, ahova
esténként tanárkollégái jártak sörözni. A függönyön megjelent
feketére rajzoltan egy kollégájának árnyéka, a szakálla hegyes, a
szája tátong, egy hitvány tanártársa volt ez, egy kiállhatatlan
fráter, <span class="pagenum"><a name="Page_44" id=
"Page_44">-44-</a></span> akit Ronda kutyába se vett, mert
folytonosan hozzájárult az intézeti fegyelem meglazitásához és
Ronda erkölcstelen fia fölött való megbotránkozásának gyakran adott
hangos kifejezést.</p>
<p>Ronda gondolkozva nézte doktor Hübbenettet: nézte, hogy remeg
beszéd közben a szakálla, milyen mohón vedeli a sört és micsoda
ordenáré alak! Rondának sohasem volt semmi köze ezekhez az
emberekhez, soha; elégtételt érzett ennél a gondolatnál. Itt
kuksolnak ezek a »tanférfiak«, egymásra leltek: de az ő élete
kétes, bitang és kietlenül kopár. És többé nem gondolt haraggal
azokra, akik ott benn ültek. Lassan, lenézően legyintett a tanár
árnyéka felé – és tovább ment.</p>
<p>Csakhamar ujra a város végére érkezett. Visszafordult és
bekanyarodott a Fő-utcába.</p>
<p>Breetpoot konzulék, ugy látszik, bált adnak; a nagy épület
végtől-végig ki van világitva és egyre érkeznek a hintók. Az inas
és a portás kiugranak, felrántják az ajtót és kisegitik a
vendégeket. Selyemszoknyák suhognak a küszöbön. Egy hölgy megáll,
mosolyogva, jóindulattal nyujtja a kezét egy fiatal embernek, aki
gyalog jött. Ronda megismerte a csinos cilinderes fiatal embert,
Richter tanár volt. Hallotta, hogy Richter egy nagyon előkelő
familiába készül beházasodni, akik egyébként tanárokhoz nem
ereszkednének le. És Ronda odaát a sötétben busan dörmögött:</p>
<p>– Jó, jó, csak stréberkedj – mondta.</p>
<p>Sárral fröcskölt köpenyében, fumigálta azt a másikat, a
beérkezettet, a nagyjövőjüt, mint valami kaján bandita, aki a
sötétből fenyegető tekintettel nézi a világ örömeit, kezében van a
kanóc vége és tudja, hogy abban a pillanatban <span class=
"pagenum"><a name="Page_45" id="Page_45">-45-</a></span>
robbanthatja fel az egészet, amikor neki tetszik. Birónak érezte
magát mindenek fölött, egész felvidámult; halkan dörmögni kezdett
és maga se tudta miért, ez szaladt ki a száján:</p>
<p>– Önnek még sok borsot törhetek az orra alá és – jól jegyezzük
meg – nem is fogom elmulasztani.</p>
<p>További utján szörnyen jól mulatott. Valahányszor egy cimtábla
ötlött a szemébe, melyről egy kollégája vagy régi diákja nevét
olvasta, ezt gondolta magában, kezét dörzsölgetve:</p>
<p>– Önt is »megcsipem« még egyszer – közben sunyi egyetértéssel
mosolygott a tekintélyes külsejü tornyos házakra, mert bizonyos
volt benne, hogy egyikben rejtőzik Frölich Róza.</p>
<p>Ez a szinmüvésznő iszonyuan felizgatta, felpiszkálta és kihozta
a sodrából. Ő és Ronda között – aki mint valami kóbor kutya
lopódzkodott utána az éjszakában – titkos összeköttetés támadt.
Lohmann volt a második vad: ugyszólván egy más törzsből való
indiánus. Ha Ronda majálisokra rándult, gyakran kellett »rabló
pandur«-t játszani a diákjaival. Fölállott egy dombra, öklét ég
felé emelte és vezényelt: – Vigyázz!… Kész!… Rajta!… és csakugyan
felizgatta a kezdődő csatározás. Mert ezt komolyan vette. Iskola és
játék voltak számára az élet. És ma éjjel Ronda maga volt a
»pandur«.</p>
<p>Folyton sóvárabb és izgatottabb lett. A határozatlan körvonalak
az éjszakában félelmet és kéjes bizsergést keltettek benne; minden
utcasarok borzalmas gyönyörrel vonzotta. Szük mellékutcákba
ódalgott, mint valami kalandor, egy ablakból kihangzó suttogás
hallatára szivdobogva lassitotta meg lépteit. Itt-ott egy ajtó
<span class="pagenum"><a name="Page_46" id=
"Page_46">-46-</a></span> nyilt fel nesztelenül, valahonnan egy
rózsaszin fátyolos kar nyult ki Ronda után. Rémülettel menekült és
ujból, ma már másodszor, pedig azelőtt évekig sem került erre a
környékre, a kikötő tőszomszédságába jutott. Hajók feketéllettek a
holdsütésben. Rondának az jutott eszébe, hátha Frölich kisasszony
valamelyik hajón van, egy kabinban alszik; szürkület előtt
megszólal a hajótülök és Frölich Róza szinmüvésznő elvitorlázik
messze tájak felé. Mikor ezt elképzelte, Ronda cselekedni akart,
végére járni a dolognak, vad szenvedélylyel.</p>
<p>Két munkás toppant elő, egyik jobbról, másik balról. Közvetlenül
Ronda mellett találkoztak össze és az egyik igy szólt:</p>
<p>– Há mégy, Klaas?</p>
<p>A másik sötéten és basszushangból felelt valamit az ottani
tájszóláson.</p>
<p>Ronda elgondolkozott fölötte, hogy hol hallotta ma már egyszer
ezeket a kifejezéseket és mit jelentenek. Mert huszonhat esztendőn
keresztül nem birta megtanulni a környék tájszólását. Követte a két
proletárt és hallgatta tuláradó szókincsüket több csatakos utcán
keresztül. Az egyiken, amely kissé szélesebb volt a többinél,
elkanyarodtak egy távolabbi ház felé, amelyen határtalan nagy
csürajtó tátongott, fölébe egy kék angyal volt pingálva, ez előtt
pedig egy lámpa himbálódzott. Ronda zenét hallott. A munkások
eltüntek a folyóson, az egyik már fujta is a kihallatszó nótát.
Ronda a bejáratnál észrevett valami tarka cédulát és elkezdte
olvasni. »Estély« volt fölébe irva. Ronda tovább olvasta, mikor
körülbelül közepéhez ért, hirtelen kiverte az izzadság és elkezdett
fuldokolni, azután pedig féltében és abban a reményben,
<span class="pagenum"><a name="Page_47" id=
"Page_47">-47-</a></span> hogy tévedett, ujra nekifogott. Egyszerre
csak felpattant és beesett a házba, mint valami szakadékba.</p>
<div class="chapter">
<h2>IV.</h2>
</div>
<p>A »szála« határtalanul széles és hosszu volt, egy ódon polgári
ház jólépült tisztes kocsiszine, ahol azonban most »mással«
foglalkoztak. Balról egy félig nyilt ajtó mögül edénycsörömpölés
hallatszott és a takaréktüzhely lángja világitott. A bejárat fölött
jobbra ez volt irva: »Terem«; belül siket zürzavaros lárma
zuhogott, néha egy-egy éles hang rikoltott ki a tömegből. Ronda
vonakodott lenyomni a kilincset; sulyos következésü ezemények
előszelét érezte… Egy nagyon kövér, teljesen tarfejü alacsony
emberke, kezében néhány korsó sörrel, evickélt feléje. Ronda
megszólitotta.</p>
<p>– Bocsásson meg kérem, – dadogta – Frölich Róza szinmüvésznővel
óhajtanék néhány szót szólani.</p>
<p>– Mit akar tüle? – kérdezte a kis kövér. – Nem szól a most egy
szót se, mert éneköl, inkább hallgassa.</p>
<p>– Kegyed bizonyára a »Kék angyal«-hoz cimzett vendéglő
tulajdonosa, nemde ugyebár? Nos, ez helyes, helyes. Én ugyanis
Gonda vagyok, tanár az itteni gimnáziumban és egy diákot keresek,
aki állitólag itt tartózkodik. Nem mondhatná meg, vajjon hol
találom?</p>
<p>– Hja, kérem, tanár ur, ha diákot keres, akkó csak menjen oda a
hátsó szobába, ahun a szinészek vannak. Ott mindig kuksol néhány
ifiur. <span class="pagenum"><a name="Page_48" id=
"Page_48">-48-</a></span></p>
<p>– Látja, – mondta feddőleg Ronda – ezt mindjárt sejtettem. Be
kell látnia, hogy ez nincs rendjén.</p>
<p>– Hja, – és a vendéglős felhuzta sürü szemöldökét – nékem bizon
tutegál, hogy fiatal-e a pali vagy öreg. Összevissza pár fröccsöt
rendöltek egészbe véve, sokat amugy se kivánhatok tőlük. Mer ha én
mellbevágom a kuncsaftokat, akkó azok engem meg hátbavágnak.</p>
<p>Ronda félbeszakitotta:</p>
<p>– Jó, jó, de most aztán menjen szépen be és hozza ide nekem azt
a fiut.</p>
<p>– Fenét, menjen be az ur magányos!</p>
<p>Csakhogy Ronda kalandos kedve ugyancsak megcsappant, azt
kivánta, bár sohase lelte volna meg Frölich kisasszony tartózkodási
helyét.</p>
<p>– Csak a termen lehet keresztül jutni? – kérdezte szorongva.</p>
<p>– Hja, bizon másképp nem, osztán arra be abba a szobába menjen,
ameliknek az ablaka ide látszik, avval a piros függönnyel.</p>
<p>Néhány lépésre elcipelte Rondát és mutogatta neki a meglehetősen
nagy, pirosfüggönyös ablakot a szála hátsó oldalán. Ronda szeretett
volna kissé körülkémlelődni; közben azonban a vendéglős visszament
a sörökkel a »terem« ajtajához és feltárta. Ronda kiterjesztett
karokkal rohant utána; könyörögve kérte:</p>
<p>– Kedves uram, vezesse ide hozzám azt a diákot.</p>
<p>A vendéglős már odabenn volt és mogorván fordult vissza:</p>
<p>– Melliket mán, az áldóját, három gubbaszt odabe… Jó pipák azok
– mondta még és a faképnél hagyta Rondát. <span class=
"pagenum"><a name="Page_49" id="Page_49">-49-</a></span></p>
<p>– Három? – szerette volna Ronda megkérdezni, de már ő is a
teremben volt, bódultan a zajtól és elvakultva a roppant forró
gőztől, amely pápaszemét beharmatozta.</p>
<p>– Az ajtót! Léghuzam van! – orditotta valaki a füle mellett.
Ijedten kapott a kilincs után, de nem lelte és hallotta, hogy
kinevetik ezért.</p>
<p>– Tán vak az ur – mondotta ugyanaz a hang a füle mellett.</p>
<p>Ronda levette a pápaszemét, az ajtót közbe már becsukta valaki,
fogolynak érezte magát és tanácstalanul pislogott maga körül.</p>
<p>– Hé, Hennrik, Laurenz, né mán né, ez az a fura figura, a
délutáni. Nem emlékeztök mán, aki a gazdával ingerködött.</p>
<p>Ronda szót sem értett az egészből, csak érezte, hogy zajonganak
körülötte és hogy ez ellene irányul. Mikor már csaknem összecsapott
a vihar a feje fölött, az utolsó pillanatban felfedezett egy üres
széket maga mellett; csak éppen le kellett hogy üljön. Levette a
kalapját és kérdezte:</p>
<p>– Szabad?</p>
<p>Várt egy kicsit a válaszra, azután letelepedett. Tüstént
látatlannak érezte magát a nagy tömegben, megszabadult nyomasztó
helyzetéből. Ebben a pillanatban senki sem ügyelt rá. A zene ujból
rákezdett; szomszédai daloltak. Ronda megtörülgette pápaszemét és
tájékozódni próbált. A rekkenő pipafüst, a testek és groggos
poharak fülledt páráján keresztül rengeteg fejet látott, akik
valamennyien részegen a fanatikus boldogságtól himbálództak a zene
ütemére. A hajuk és arcuk tüzpiros, sárga, barna, téglavörös
szinekben pompázott, ugy, hogy ez a sok, a <span class=
"pagenum"><a name="Page_50" id="Page_50">-50-</a></span> zene által
mozgásba kergetett koponya, mint valami óriási tulipánágy a
szélben, ugy lengedezett végig a hatalmas termen, mig azután a
háttér füstfelhőjében elmosódott. Onnan csak valami kis fényesség
tört át a hatalmas bodor füstön, valaki hevesen mozgott, a karját,
a vállát, a lábszárait tornáztatta, éles reflektorral megvilágitott
fehér husdarabok fénylettek és egy száj ürege feketéllett. Amit ez
a valaki énekelt, azt a zongora tulrikoltotta s vele együtt a
vendégek énekét is. Rondának ugy tetszett, hogy ez a fehérszemély
olyan, mint valami szemérmetlen rikoltás. Vékony hang sikongott
belőle, de ezt még a mennydörgés se tudta volna elnémitani.</p>
<p>A vendéglős egy poharat tett Ronda elé és el akart menni. Ronda
megfogta a kabátja csücskét.</p>
<p>– Jól jegyezzük meg! Nemde ugyebár ez itten Frölich Róza
szinmüvésznő.</p>
<p>– Az, az. Most aztán kinézheti mint a két szemét.</p>
<p>És a vendéglős kereket oldott.</p>
<p>Ronda minden valószinüség ellenére remélte, hogy mégse ő a
táncosnő, hogy Lohmann nevü diákja mégse tette be lábát ebbe a
helyiségbe és csak azért remélte, hogy ne kelljen cselekednie.
Rögtön el is képzelte, hogy az a költemény Lohmann füzetében csak
merő poézis, amely nem felel meg a valóságnak, és hogy Frölich Róza
szinmüvésznő nem is létezik. Ronda belecsimpaszkodott ebbe a vidám
hitbe és csodálkozott, hogy csak most jött rá. Kortyintott a
sörből.</p>
<p>Szomszédja az egészségére kivánta. Öregedő és pocakos polgár
volt, gyapjuingbe, amely fölött <span class="pagenum"><a name=
"Page_51" id="Page_51">-51-</a></span> a mellény nyitva volt. Ronda
sokáig sanditott rá a sarokból. A polgár megitta a sörét.
Becsületes kezével végigsimitotta nedves, halványsárga bajuszát.
Ronda most már kirukkolt:</p>
<p>– Ez tehát Frölich Róza kisasszony, az, aki most énekel, nemde
ugyebár?</p>
<p>Harsogott a taps, mert a szinésznő éppen befejezett egy dalt.
Ronda várt és még egyszer kérdezte.</p>
<p>– Frölich Róza – mondta a polgár. – Má’ honnan tudjam, hogy
hivják ezeket az izéket, mind afféle, olyan jófajta.</p>
<p>Ronda rosszalóan azt akarta megjegyezni, hogy ott künn a
szinlapon az ő neve van hirdetve; – de a zongora megint kalimpálni
kezdett, most már kissé halkabban és már értett is valamit a
dalból: pár szót, amelyet kimondván a cifra perszóna, fölemelte a
szoknyáját és huncutul és szemérmetlenül az arcához nyomta:</p>
<p>»Mert szüz vagyok, kis gyenge szüz.«</p>
<p>Ronda ezt szamárságnak tartotta és egybevetette azzal a bárgyu
felvilágositással, amit a szomszédja adott, elzápult a kedve: az az
érzés zápitotta el, hogy ilyen világban kell rostokolnia, amely
saját magának megtagadása volt, s az a lelke mélyéből fakadó
utálat, amelyet azokkal szemben érzett, akik a levegőben bámultak
és nem olvastak, hangversenyen voltak és még a müsort se nézték
meg. Furdalta a gondolat, hogy több száz ember ül itt, aki nem
»figyel«, nem követi az előadás »menetét«, csak dinom-dánomozik és
szemérmetlenül és hasztalanul »mással« foglalkozik. Hatalmasat
ivott a poharából.</p>
<p>– Ha tudnák, hogy ki vagyok, – gondolta magában és az önérzete
megpuhult, jóságos és ködös lett, az emberi páráktól, a véres
légfütéstől <span class="pagenum"><a name="Page_52" id=
"Page_52">-52-</a></span> lángra szitva. Sürü ködbe zsugorodott a
világ, tétova gesztusokkal… Végigsimitotta a homlokát; ugy
tetszett, hogy az a perszóna ott fenn többször énekelte: »Mert szüz
vagyok, kis gyenge szüz«, most befejezte és a terem tapsolt,
orditott, ujjongott és tombolt. Ronda néhányszor összecsattintotta
a kezét, közel a szeméhez és a szeme csodálkozva nézte ezt.
Egyszerre csak, meggondolatlanul és ellenállhatatlanul kedve
szottyant, hogy a lábával is dörömböljön. Elég erős volt, ellenállt
a kisértésnek. De nem haragudott meg a kisértésre. Vidám és
filozófikus mosollyal bámult maga elé és megállapitotta, hogy – jól
jegyezzük meg – esendő az ember.</p>
<p>– Persze, persze, – tette hozzá – esendő mind.</p>
<p>A táncosnő lejött a terembe. A dobogó mellett kinyilt egy ajtó.
Ronda rögtön észrevette, hogy valaki onnan figyeli. Egyetlen egy
ember forditotta feléje az arcát és ez egyenesen állt és nevetett;
és ez senki más nem volt, mint Kieselsack, a semmiházi.</p>
<p>Alig hogy ezt megtudta, Ronda felpattant. Azt érezte, hogy egy
pillanatra megfeledkezett magáról és a diákok mindjárt
helytelenkedni kezdenek. Két katona vállát széttolta, átfurakodott
a tömegen, hanyatthomlok rohant előre. Néhány munkás ellenkezett,
egyik minden teketória nélkül lependeritette a kalapját. Ronda
fejére tette a szutykos kalapot. Kiabálták:</p>
<p>– Ennek ugyan megadták.</p>
<p>Kieselsack hátul kuncogott és a felsőtestével előregörnyedt,
annyira rázta a kacagás. Ronda előre iparkodott; az állkapcsaival
mindig zavartabban csattogott. Hátulról azonban lefülelték. Leverte
egy matróz groggját, meg kell hogy fizesse. <span class=
"pagenum"><a name="Page_53" id="Page_53">-53-</a></span> Fizetett
is mint a köles. Már csak pár lépést kellett tennie. Száguldott s
állandóan a nevető Kieselsackra nézett, megbotránkozva a határtalan
elvetemültségen; – egyszer csak valami puhába ütközött és egy
nagyon kövér, nagyon hiányosan felöltözött hölgy forditotta felé
haragos arcát, kezével tartva össze szétnyiló estélyi köpenyét. Egy
férfi jött oda, aki nem volt rokonszenvesebb, a frizuráját
kinyalta, trikót viselt és egy kiérdemült kabátot és ő is
szitkozódott. Ronda belebotlott a nő szalvétás tányérjába és a
pénzek szerteszét röpültek. Tüvé tettek a szobát, Ronda is
keresgélt zavartan, céltalanul. Feje a padlón szaglászott s
mellette dühös lábak tiportak, vádak hangzottak el, gunyos
megjegyzések, káromkodások, néhány kemény marok kicsit meg is
mángorolta. De Ronda feltápászkodott, vörösen, ujja között egy
kétpfennigest tartott. Szaggatottan lélekzett, vak tekintettel
tapogatódzott körül, azokat nézte, akik ellenségeivé lettek. Ma már
másodszor érezte a forradalom szelét az arcokon. Hegyesen böködni
kezdte a levegőt mindenfelé, mintha végtelen sok lázadó törne rá.
Ebben a pillanatban meglátta Kieselsackot, aki széttárt karokkal
feküdt a zongorán és egész teste vonaglott a röhögéstől. És most
hallotta is, hogy nevet. Most már szédült Ronda, a zsarnok őrjöngő
félelmében, akinek kastélyába betör a csőcselék és mindent
megsemmisit. Ebben a pillanatban minden erőszak jogosultnak
látszott előtte, nem ismert mértéket. Orditott és a hangja
hatalmasan kiöblösödött:</p>
<p>– A dutyiba! A dutyiba!</p>
<p>Kieselsack, aki már látta közeledni, szót fogadott. Kiosont az
ajtón, amely közvetlenül a pódium mellett nyilt ki. Ronda is – egy
szempillantás <span class="pagenum"><a name="Page_54" id=
"Page_54">-54-</a></span> alatt – a szobában termett. A vörös
függöny mögül egy kar nyulott előre. Felé rohant, erre azonban a
függöny mögött levő diák kiugrott az ablakon. Mire Ronda utána
nézett, Kieselsack már szépen kereket oldott. Ronda tisztán látta,
hogy elől a kapualjából egy másik alak is kimenekült; felismerte:
Ertzum grófot. Ronda lábujjhegyre ágaskodott, de az ablak nagyon
magasan volt. Igyekezett felkapaszkodni. Mig a párkányra könyökölve
lebegett, háta mögött éles hangon szólalt meg valaki:</p>
<p>– Előre, fiatal ember, előre.</p>
<p>Ronda lepottyant és megfordult: mögötte állott a cifra
perszóna.</p>
<p>Végignézte a cifra nőt, az álla hangtalanul mozgott. Végre
kibökte:</p>
<p>– Ön – nemde ugyebár – az a Frölich Róza nevezetü szinésznő?</p>
<p>– Ühüm, hát aztán? – felelte a hölgy.</p>
<p>Ronda jól tudta.</p>
<p>– És ön itt ebben a vendéglőben szórakoztatja a közönséget?</p>
<p>Ezt is jól tudta, de tőle magától akarta hallani.</p>
<p>– Kinek mi köze hozzá – mondta a szinésznő.</p>
<p>Ronda levegő után kapkodott; az ablak felé mutatott, melyen
keresztül Kieselsack és Ertzum megugrottak.</p>
<p>– Mondja csak, – jól jegyezzük meg – helyes cselekedetnek itéli
ön ezt?</p>
<p>– Mi a ménküt?</p>
<p>– Ezek diákok, szegények – mondotta Ronda; és azután reszketve,
a lelke legmélyéből jövő hangon ujra ismételte: <span class=
"pagenum"><a name="Page_55" id="Page_55">-55-</a></span></p>
<p>– Ezek diákok, szegények.</p>
<p>– Bánom is én. Nekem ugyan nem sok hasznom van belőlük.</p>
<p>Frölich kisasszony nevetett. Ronda rettenetesen kifakadt:</p>
<p>– És ezeket ön elvonja az iskolától, kötelességük szinhelyétől.
Megmételyezi őket.</p>
<p>Frölich Róza már nem nevetett; mutatóujját a saját mellére
biggyesztette.</p>
<p>– Má’ mint én? Magánál, lelkem, ugy látszik, nincsenek
otthon.</p>
<p>– Még tagadni merészkedik? – kérdezte Ronda harcrakészen.</p>
<p>– Miért tagadjam. Hála Istennek, nincs is rá szükségem.
Szinésznő vagyok. És nem kunyorálok engedélyt magától, hogy
szabad-e az uraknak csokrot küldeni nekem.</p>
<p>A szinésznő egy sarokba mutatott, ahol egy toalett-tükör előtt,
jobbról is, balról is, két nagy csokor állott. Vállát vonta.</p>
<p>– Még ez a kis öröme se legyen az embernek, és aztán kicsoda az
ur?</p>
<p>– Én… Én vagyok a tanárjuk – mondta Ronda, mintha egy
világmegrengető dolgot közölne.</p>
<p>– Hát persze, – engedékenykedett a szinésznő –, hát persze,
akkor magának nem olyan smafu a dolog, mint nekem.</p>
<p>A szinésznő életfelfogásával sehogy sem tudott Ronda
megbarátkozni.</p>
<p>– Tanácsolom önnek, – mondta Ronda – rögtön hagyja el ezt a
várost az egész truppjával együtt, egy-kettő pakoljon innen, mert
különben – Ronda ujra felemelte a hangját – mindent elkövetek, hogy
az ön előmenetelét, ha nem is lehetetlenné, de mindenesetre
kinos-keservessé <span class="pagenum"><a name="Page_56" id=
"Page_56">-56-</a></span> tegyem. Igenis – jól jegyezzük meg! –
gondoskodni fogok arról, hogy az ön üzelmeiről a rendőrség is
tudomást szerezzen.</p>
<p>E szónál nyomban feltetszett Ronda arcán az a mérhetetlen
megvetés, amit Frölich Róza iránt érzett.</p>
<p>– Ugy látszik, hogy nincs meg mind az öt kereke, nekem azonban
megvan. Fogadja részvétem.</p>
<p>Részvét helyett azonban egyre határozottabb haragot mutatott a
szinésznő.</p>
<p>– Még szcénákat mer csinálni a történtek után? Már előbb is
nevetségessé tette magát. Menjen a rendőrségre. Csak fusson. Majd
magát tartóztatják le. Micsoda egy link ember. Itt, ahol annyi
finom ur forog, nincs helye az ilyen alaknak. Mit szólna ahhoz, ha
egy katonatiszt barátomat magára uszitanám. Egyszerüen
felnégyelné.</p>
<p>Ennél a szónál igazán kaján részvét tükröződött a szinésznő
arcán.</p>
<p>Ronda eleinte még szóhoz akart jutni. Lassacskán azonban az
akarata erejével visszahessegette azokat a kész gondolatokat,
melyek állkapcsai közül ki akartak robbani, visszataszitotta a
mélységbe, ahonnan azután nem is bukkantak fel többé. Megdermedt:
ez a nő nem iskolakerülő diák volt, aki ellenszegült és egész
életén keresztül félt a virgácstól, mint a városban minden polgár.
Nem, ez a nő egész uj tipus volt. Amint a találkozásuk óta beszélt,
abból kiütközött a szelleme és reá fuvallt: valami zavaró
forradalmi szellem ez. A szinésznő idegen hatalom volt és
szemmelláthatóan teljesen egyenrangu vele. Hogyha ez a szinésznő
sokáig kérdezgeti, egyszer csak nem tud felelni <span class=
"pagenum"><a name="Page_57" id="Page_57">-57-</a></span> neki. Már
nem is nézte le: olyan tiszteletfélét érzett iránta.</p>
<p>– Különben is fütyülök az egészre – mondta a szinésznő
félvállról, egy kukkot se szólt többé és hátat forditott neki.</p>
<p>Már megint verték a zongorát. Kinyilt az ajtó, bejött rajta az a
kövér nő, akivel Ronda összezörrent, a férjével együtt jött a
szobába és azután ujra visszament. A nő a tányért rátette az
asztalra és estélyi köpenye haragos ráncokban hullámzott.</p>
<p>– Még négy márkát se tányéroztunk össze – mondta a férfi. –
Potyafráterek.</p>
<p>Frölich Róza hidegen és haragosan válaszolt:</p>
<p>– Nézzék, ez az ur fel akar bennünket jelenteni a
rendőrségen.</p>
<p>Ronda dadogott, a tulerőtől való félelmében. Az asszony egy
lendülettel megfordult és végigmérte. Ronda ugy érezte, hogy a
szinésznő elviselhetetlenül álnok, elpirult, lesütötte a szemét,
tekintete az asszony husszinüre festett lábaszárára esett, mire
összerezzent és elfordult. Közben a férfi hallható erőlködéssel
halkitotta a hangját:</p>
<p>– Skandalumot csinált itten, mi? Na én már régen megmondtam a
Rózának, hogy aki itt félténykedik és mindent csak magának akar
kaparintani, az repül innen. És maga – a fiatal urakra! Afféle
jómadár lehet az ur, biztosan ismerik a rendőrségen is, maga vén
steiger.</p>
<p>De a felesége megbökte; ő teljesen más véleményen volt Ronda
felől.</p>
<p>– Ugyan ne ordijj, hisz ez a légynek se vét. <span class=
"pagenum"><a name="Page_58" id="Page_58">-58-</a></span></p>
<p>Rondához pedig igy szólt:</p>
<p>– Hát magára rájött, mi? Néha bizon megesik az. Az uram is
olyan, mint a veszett fene, mikor azt hiszi, hogy megcsalom, van is
olyankor hadd-el-hadd. Na csüccsenjen le szépen és igyék egy
kortyot.</p>
<p>Lerámolt egy székről egy csomó tarka szoknyát és nadrágot,
fogott egy poharat és teletöltötte az asztalon álló üveg
tartalmával. Ronda ivott, csakhogy elhallgattassa. Az asszonyság
azonban tovább kérdezősködött:</p>
<p>– Mióta ismeri a Rózát? Még sose láttam magát itten.</p>
<p>Ronda motyogott valamit, de a zongora elnyelte a szavát. Frölich
Róza kisasszony magyarázgatta:</p>
<p>– Ez azoknak a fiatalembereknek a tanárja, akik mindig itt ülnek
a nyakamon.</p>
<p>– Ahá, maga tanár? – mondta az artista. Ivott, csettintett a
nyelvével, régi kedélyességét ujra visszanyerte.</p>
<p>– Ide hozzám! Maga az én emberem. Remélem, legközelebb maga is a
szociáldemokrata pártra fog szavazni. Tudja-e, ha mi nem vagyunk,
maguk várhatnak fizetésjavitásra, mig meg nem penészednek. A szabad
müvészet éppen ilyen mostohagyermeke az államnak: a rendőrség
folytonosan beavatkozik, de pénzt, azt nem adnak. A tudomány…</p>
<p>Rondára mutatott.</p>
<p>–… és a müvészet.</p>
<p>Itt pedig saját magára mutatott.</p>
<p>–… egyformán nyomorog.</p>
<p>Ronda tiltakozott:</p>
<p>– Lehetséges, kérem, hogy önöknél ugy van, ahogy ön mondja, de
az első feltevésben <span class="pagenum"><a name="Page_59" id=
"Page_59">-59-</a></span> téved, mivelhogy én nem vagyok néptanitó,
hanem tanár a városi gimnáziumban, nevem doktor Gonda.</p>
<p>– Isten éltesse – felelt az artista. – Mindegy, hogy minek
hivják az embert. Tanárosdit is játszhatik én miattam, ha kedve
tartja, hanem azért nem kell mindjárt nagyképüsködni.</p>
<p>– Hát maga tanár? – mondta barátságosan a kövér asszonyság. – No
magának se lehet valami rózsás sora. Hány éves?</p>
<p>Ronda készségesen felelt, mint egy kis diák:</p>
<p>– Ötvenhét éves.</p>
<p>– Hogy bemocskolódott! Adja ide a kalapját, legalább kicsit
letisztogatom.</p>
<p>Elvette Ronda öléből a kalapot, megtisztogatta, még körül is
simitotta a karimáját és kedveskedve igazitotta Ronda fejére. Utána
megveregette a hátát, közben pedig csintalanul és elégedetten
pislogott Ronda vállán keresztül.</p>
<p>Ronda félszegen mosolygott:</p>
<p>– Ezt ön, – jól jegyezzük meg! – nem tagadom, nagyon ügyesen
csinálta.</p>
<p>Csakhogy most valami mást érzett, mint a fölebbvaló szokott
fanyalgó elismerését az elvégzett kötelességekkel szemben. Érezte,
hogy olyan emberek közé került, akik között, bár megmondta a nevét
és állását, tökéletes inkognitóban van és amellett meleg
szeretettel veszik körül. Ezeket nem gyanusitotta
tiszteletlenséggel. Megbocsátott nekik; hiányzik bennük »minden
erkölcsi érzék«; és ezzel megbocsátotta azt is, hogy örült és hogy
fittyet hányt a makacskodó világnak, hogy a szokott feszt levetette
és – bár csak egy negyedórácskára – leszerelt.</p>
<p>A kövér artista egy pár alsónadrág alól előkotorászott két német
zászlódarabot, belétüsszögött, <span class="pagenum"><a name=
"Page_60" id="Page_60">-60-</a></span> közben pedig helyeslően
hunyorgott Ronda felé. A kövér hölgy minden félelme elapadt; Ronda
rájött, hogy a hölgy sanda tekintete leginkább a fekete
szemfestéktől származik. Csupán Frölich kisasszonnyal nem tudott
még összebarátkozni. A müvésznő saját magával volt elfoglalva;
feltüzött szoknyácskájára csináltvirágokból füzért varrt.</p>
<p>A lármás zongora már nem kalimpált. Csöngettek. Az artista igy
szólt:</p>
<p>– Ez a mi számunk, Gusztl.</p>
<p>Rondának pedig egy jóltevő gesztussal ezt mondta:</p>
<p>– Ezt megnézheti, tanár ur, érdemes.</p>
<p>Ledobta ócska és szük kabátját, az asszony pedig levetette
estélyi köpenyét. Menetközben pedig még pajkosan megfenyegette
Rondát az ujjával:</p>
<p>– Aztán maradhasson kicsit. A Róza nem rossz lány. Csak ne olyan
hevesen.</p>
<p>Félig felnyitották az ajtót és Ronda látta, hogy ez a két vaskos
teremtés minden szégyenkezés nélkül beléfog valami
hejje-hujja-táncba, a karjukat hátul összekulcsolják, fejüket a
nyakukba merevitik és öntelt mosollyal várják a tapsot. Ez nem is
maradt el. Alig hogy kiléptek, ujjongó lárma és taps fogadta
őket.</p>
<p>Az ajtót ujra becsukták. Ronda magára maradt Frölich Róza
müvésznővel. Nyugtalanság fogta el és félve jártatta szemét végig a
szobán. Piszkos törülközők hányódtak a földön a felbokrétázott
toalett-tükörtől egész az asztalig vezető uton, ahol Ronda ült. A
két borospalackon kivül az asztal tömve volt még poharakkal és
tégelyekkel, melyek büzlöttek a különböző kenőcsöktől és egyéb
zsiradékoktól. A borospoharak <span class="pagenum"><a name=
"Page_61" id="Page_61">-61-</a></span> alatt kották voltak. Ronda a
magáét félősen huzta errébb egy füző közeléből, amit a kövér hölgy
tett oda.</p>
<p>Az egyik legkalandosabb ruhadarabokkal boritott székhez
támasztotta Frölich kisasszony a lábát, amig varrt. Ronda nem
közvetlenül látta ezt, odáig nem merészkedett volna, hanem a
tükörből, melynek a müvésznő háttal volt. Az első izgatott
pillantása Rondának egy hosszu, nagyon hosszu ibolyakék himzéssel
boritott fekete harisnyára esett. Egy jó ideig szünetelt ezután,
nem mert oda se pislantani. Később arra a félelmetes felfedezésre
jutott, hogy a kisasszony égszinkék, fekete hálóval boritott
selyemruhája alig ér a hónáig, ugy, hogy valahányszor egyet öltött
a hosszu cérnával, mindannyiszor valami szőkeség villogott ki a
hónaljából. Erre azután Ronda nem nézett többé feléje…</p>
<p>A csend fojtogatta. Odakünt se volt már oly nagy a lárma, mint
előbb. Csupán szaggatott, nyögdécselő, kissé rekedt, kissé
elhájasodott hangok szüremlettek be, kövér emberek fáradságának
szuszogó hangjai. Teljes csend; csak holmi fémszerü dolog
csörömpölése hallatszott, valami, amit ki-be hajlitanak. Nehezen
meghatározható zörej, olyasmi, mint egy nagy tömeg lélekzetvétele.
Hirtelen ez a szó csendült ki: »le«, utána pedig rövid
egymásutánban két nehéz puffanás. És a tapsvihar közül ez a két
szó: hogyvolt! hogyvolt!</p>
<p>– Ezt jól csinálták – mondta Frölich kisasszony és levette lábát
a székről. Elkészült.</p>
<p>– Hát magával mi van? Megkukult?</p>
<p>Rondának muszáj volt odanézni; de ujból megzavarodott a müvésznő
tarkaságától. A haja <span class="pagenum"><a name="Page_62" id=
"Page_62">-62-</a></span> vörhenyes volt, tulajdonképpen
rózsaszinü, csaknem lila és egy csiszolt kövekkel kirakott,
elferdült diadémot viselt a fején. Szemöldjei fakókék szemei fölött
tulfeketék és harciasok voltak. De arcának szép tarka szineit, a
vöröst, kékest és habfehért erősen belepte a por. A frizurája
behorpadt és mintha veszitett volna ragyogásából ebben a füstös
vendéglői teremben. A kék pántlika hervadtan csüggött le nyakáról,
a csináltvirágok holtan bólogattak szoknyája aljáról. Cipőjének
lakkja lemállott, harisnyáján két folt diszelgett és rövid
ruhájának kifakult selyme sokféle árnyalatban játszott a gyürött
ráncok között. Enyhén gömbölyödő karjának megpuhult husa és vállai,
dacára a minden gyorsabb mozdulatnál lepergő fehéritő pornak, kissé
elnyüttnek tetszettek. Az arcát már ismerte Ronda, a fenhéjázó
rosszindulatu vonásokat, amelyek még most voltak kifejlőben és
amelyeket Frölich Róza szinmüvésznőnek mindezideig sikerült
elsimitani és elfelejteni. Féktelenül kacagott a világon, saját
magán.</p>
<p>– Az imént pedig ugyancsak ugrándozott – mondta még hozzá.</p>
<p>De Ronda hegyezte a füleit. Azután hirtelen, megfeszitett
testtel egyet ugrott, mint valami öreg kandur. Frölich kisasszony
vékony visitással menekült. Ronda feltépte a vörös ablakot… Nem, a
fej, amelynek körvonalait a függöny mögött észrevette, ismét
kámforrá vált.</p>
<p>Ronda visszament a helyére.</p>
<p>– Hogy megrémiti az embert – mondta a müvésznő.</p>
<p>Ronda anélkül, hogy bocsánatot kérne, rögtön a dologra tért.
<span class="pagenum"><a name="Page_63" id=
"Page_63">-63-</a></span></p>
<p>– Ön bizonyára ismeri az itteni fiatalságot – nemde ugyebár?</p>
<p>Róza kisasszony könnyedén riszálta a csipejét.</p>
<p>– Én mindenkivel egyformán udvarias vagyok, aki tisztességesen
viselkedik velem szemben.</p>
<p>– Persze, persze. Ezt értem. És a gimnáziumi diákoknak – nemde
ugyebár – gyönyörü erkölcseik vannak, általában?</p>
<p>– Ugyan, hát mit képzel maga? Azt hiszi, hogy én ide engedek egy
egész iskolát? Nem vagyok én kisdedóvónő.</p>
<p>– Neem… neem…</p>
<p>Utána figyelmeztető hangon segitette a müvésznő
emlékezőtehetségét:</p>
<p>– Többnyire tornasapkát viselnek.</p>
<p>– Ha sapkát viselnek, akkor ismerem őket. Egyébként, hát amugy
is van az embernek némi tapasztalata.</p>
<p>Ronda megragadta ezt a szót.</p>
<p>– Na, azt elhiszem, hogy van tapasztalata.</p>
<p>Róza kisasszony tüstént harcba lépett.</p>
<p>– Hogy érti ezt, kérem?</p>
<p>– Ugy értem, hogy van emberismerete…</p>
<p>Feléje emelte az egyik tenyerét, ijedten és bocsánatkérően.</p>
<p>– Emberismerete. Nagyon sokaknak hiányzik ez, nagyon nehéz
megszerezni és nagyon keserves.</p>
<p>Hogy jóindulatát el ne veszitse, hogy közel férkőzhessen hozzá,
mivel szüksége volt rá és mert félt tőle, kissé jobban
megnyilatkozott előtte, mint általában szokott.</p>
<p>– És nagyon keserves. Mindazonáltal szükséges, hogy hasznunkra
forditsuk és miután megszereztük, éljünk vele. <span class=
"pagenum"><a name="Page_64" id="Page_64">-64-</a></span></p>
<p>A leány tökéletesen megértette.</p>
<p>– Ugy-e? Az osztán kunszt, ezektől valamit kipalizni!</p>
<p>A leány széket hozott magának.</p>
<p>Tudja maga, micsoda élet ez itt? Aki csak beteszi a lábát, azt
képzeli, hogy éppen őt várták. Mindegyik akar valamit az embertől.
Utána pedig, el se hinné, majd mindnyájan a rendőrséggel
fenyegetőznek! Maga is…</p>
<p>És itt megérintette Ronda térdét.</p>
<p>– Azzal jött maga is az imént. Szép dolog, mondhatom.</p>
<p>– Semmi esetre sem szándékoztam ezzel a nőnek tartozó
tiszteletet megsérteni – mondta Ronda.</p>
<p>Kényelmetlenül érezte magát. Ez a cifra fehérszemély olyan
dolgokról beszél itten, amelyekről nem nyilatkozhat szokott
őszinteségével. Azonkivül térdeit is a lába közé nyomta már.
Frölich kisasszony észrevette, hogy kezd nem tetszeni a tanárnak és
az arca hirtelenül szelid és okos lett.</p>
<p>– Akkor már inkább fütyülök az egészre és tisztességes
maradok.</p>
<p>Mivel Ronda ezt nem ellenezte, tovább beszélt:</p>
<p>– Izlett a bor? Ezt a maga diákjai fizették. Ezek ugyancsak
hamar megkergülnek. Egyik máris fülig szerelmes belém.</p>
<p>Ujra tele töltötte Ronda poharát. Hizelegni akart neki.</p>
<p>– Ki fogok pukkadni a röhögéstől, ha mire azok a kölykök
visszajönnek, maga elissza előlük az egész bort. Néha nagyon
kárörvendő vagyok. Bizony, lassacskán elromlik az ember.</p>
<p>– Csakugyan – dadogta Ronda és pohárral <span class=
"pagenum"><a name="Page_65" id="Page_65">-65-</a></span> kezében,
szörnyen szégyelte magát, hogy Lohmann borából ivott. Mert Lohmann
volt az a diák, aki fizette. Lohmann itt volt, megszökött a
többiektől. Nyilván most is itt rejtőzik valahol a közelben. Ronda
az ablak felé kancsalitott: a függöny állandóan egy arc formátlan
árnyékát mutatta. Ronda azonban tudta, hogy abban a pillanatban,
amikor neki akarna menni, tüstént eltünne. Lohmann volt az az
árnyék: Ronda határozottan érezte, hogy Lohmann a legelvetemültebb,
a legmakacsabb, aki még csak nem is csufolja őt; ő volt az a
láthatatlan kisértet, akivel Ronda hadakozott. A másik kettő nem
kisértet és Ronda érezte, hogy ezeknek bajos lett volna őt ilyen
helyzetbe hozni, ilyen szokatlan tettekre kényszeriteni és odáig
vinni, hogy ebbe a kis öltözőbe kerüljön, Frölich Róza kisasszony
társaságába. De Lohmann miatt itt kell Rondának rostokolnia. Ha
elmenne, Lohmann ujra visszajönne és bámulná Frölich kisasszony
szindus arcát, aki viszont melléje telepedne. Annak a gondolatnak
az örömére, hogy ez szerencsére nem történhetik meg, Ronda, mielőtt
észrevette volna, felhörpintette az egész pohár bort. Az ital
jóleső meleget árasztott belsejében.</p>
<p>A kövér házaspár, odabenn a teremben, müsoruk ujabb számát
fejezte be éppen, hallható lélekzetvételek kiséretében. Most valami
harcias indulóba kezdett a zongora és rögtön rá két hang, meggyőző
erővel, hazafias érzéstől áthatva, harsogó hangon énekelte:</p>
<div class="poem">
<div class="stanza"><span class="i0">„A lobogón kevélyen
ing<br /></span> <span class="i0">Vörös és fekete,<br /></span>
<span class="i0">Jaj, hogyha gyülölöd e szint,<br /></span>
<span class="i0">S balgán kelsz ellene!“<br /></span></div>
</div>
<p><span class="pagenum"><a name="Page_66" id=
"Page_66">-66-</a></span></p>
<p>Frölich Róza igy szólt:</p>
<p>– Ez a slágerük, ezt nézze meg!</p>
<p>Óvatosan felnyitotta az ajtót, ügyelve arra, hogy Rondával
együtt fedve legyen a közönség kiváncsi tekintete elől és az
ajtófélfa mögé állitotta Rondát, hogy az a résen keresztül
kikukucskálhasson. Ronda látta, hogy a két kövér fönt áll egy
vaskorláton, hasuk körül fekete-fehér-piros zászló van csavarva és
bátran egy-egy rudhoz támaszkodva, győzedelmesen fujják:</p>
<div class="poem">
<div class="stanza"><span class="i0">„A tengeren, hol
robogó<br /></span> <span class="i0">Habon árbóc
mered,<br /></span> <span class="i0">Röpül a német
lobogó<br /></span> <span class="i0">S nyomán fény,
tisztelet.“<br /></span></div>
</div>
<p>A közönség mélyen meg volt hatva. Egyik-másik néző szédületes
lelkesedéssel csapkodta össze püffedt tenyerét. A komolyabbaknak
csak nagynehezen sikerült az egyes versszakok után felhangzó
tetszésnyilvánitást lecsendesiteni. Az ének végén majd szétrepedt a
torkuk. Frölich Róza kisasszony az ajtó mögött egy az egész termet
átfogó gesztussal kijelentette:</p>
<p>– No mondja csak, nem hatökrök ezek odabenn!? Akárki különbül
énekli ezt a vacak csatadalt, mint Guszti meg az ő drágalátos
Kiepert-je. És minden érzés nélkül csinálják. Kiepert és Guszti
nagyon jól tudja, hogy az egész hókusz-pókusz csak üzlet. És egy
csepp hangjuk sincs, hallásuk pedig még kevesebb. Csakhogy a
hasukra csavarják a zászlót, a publikum pedig ugy fel van velük,
hogy majd szétszedi őket. Nincs igazam?</p>
<p>Ronda igazat adott neki. Frölich szinmüvésznő <span class=
"pagenum"><a name="Page_67" id="Page_67">-67-</a></span> meg ő
egyetértő lenézéssel intettek össze.</p>
<p>– Figyeljen csak, mi lesz itt mindjárt – mondta Róza kisasszony
és mielőtt a két kövér nekifogott volna a müsoron kivüli számnak, –
amit követeltek tőlük – hirtelen kidugta fejét a terembe.</p>
<p>– Hohohohohohoho – kiabálták kivülről.</p>
<p>A müvésznő visszahuzta a fejét.</p>
<p>– Hallotta? – kérdezte elégülten. – Egész este láthattak és
most, alig hogy kidugom az arcomat, ugy bőgnek, mint a barmok.</p>
<p>Ronda azokra a diákokra gondolt, akik ugyanigy tesznek, ha
valami váratlan esemény történik az osztályban és elhatározással
mondta:</p>
<p>– Bizony mind ilyenek.</p>
<p>Frölich kisasszony sóhajtott.</p>
<p>– No most mindjárt megint rajtam a sor és mehetek ki ebbe a
menazsériába.</p>
<p>Ronda sietett.</p>
<p>– Csukja be kérem az ajtót! – mondta a szinésznőnek.</p>
<p>Be sem várta, ő maga tette be.</p>
<p>– Messzire tértünk feladatunk tárgyától. Önnek be kell vallania
az igazságot mindarról, amit Lohmann-nevezetü diákról tud.
Hazudozással csak ronthat a dolgon.</p>
<p>– Már megint ujra kezdi? Ez a maga rögeszméje.</p>
<p>– Én vagyok a tanárja! Ez a diák annyira megátalkodott, hogy
megérdemli a legsulyosabb büntetést is. Gondolja meg, hogy önnek
kötelessége a bünöst az igazságszolgáltatás kezére játszani.</p>
<p>– Jesszusom! Csak nem nyársra akarja huzni <span class=
"pagenum"><a name="Page_68" id="Page_68">-68-</a></span> azt a
szerencsétlent? Mi is a neve? Egyáltalán nem tudok neveket
megjegyezni. Hogy néz ki?</p>
<p>– Arcbőre sárgás, a homloka széles, melyet bizonyos kihivó
modorban szed ráncba és fekete haj borul föléje. Termete
középmagas, hányaveti elegánciával mozog, ezzel is jelezve, hogy
milyen neveletlen és romlott…</p>
<p>Ronda kezeivel mutogatta, hogy milyen. A gyülölet festővé
tette.</p>
<p>– És? – kérdezte Frölich kisasszony, szájszögletébe biggyesztve
két ujját. De már tudta, hogy kiről van szó.</p>
<p>– Ez a fickó – hogy ugy mondjam – egy kikent, kifent ficsur, aki
tekintélyét nyegle nemtörődömséggel igyekszik fentartani, nem
sejtve, hogy ez a nyegleség nem dicsőség, de minden bölcs ember
mélységes megvetését hivja ki.</p>
<p>A müvésznő határozott:</p>
<p>– Köszönöm, ennyi elég. Sajnos, nem szolgálhatok vele.</p>
<p>– Gondolkozzék! Kezdjük.</p>
<p>– Sajnálom, nem szolgálhatok vele – mondta és fintoritotta az
arcát.</p>
<p>– Határozottan tudom, hogy itt volt, bizonyitékaim vannak!</p>
<p>– Ugy, akkor minek kellek én? Egyedül is a nyaka köré
csavarhatja a hurkot.</p>
<p>– Itt van a zsebemben Lohmann dolgozata, mihelyt megmutatom,
bizonyos vagyok benne, ön is azonnal be fogja vallani, hogy ismeri…
Mutassam meg önnek, Frölich Róza szinmüvésznő kisasszony?</p>
<p>– Már majd kifurja az oldalamat a kiváncsiság. <span class=
"pagenum"><a name="Page_69" id="Page_69">-69-</a></span></p>
<p>Ronda kabátjába nyult, fülig vörösödött, visszahuzta a kezét,
megint belenyult… Végre Frölich kisasszony kezei között volt
Lohmann irása. Erőlködve olvasta a verssorokat, akárcsak egy gyerek
az abécét. Utána iszonyuan felfortyant:</p>
<p>– Ez már mégis csak szemtelenség: »Ha majd a gyermekágyban
fekszel…« Ki az, aki gyermekágyban fekszik?</p>
<p>Majd elgondolkozva hozzátette:</p>
<p>– Nem is olyan mulya, mint hittem.</p>
<p>– No látja, hogy ismeri!</p>
<p>A leány gyorsan mondta:</p>
<p>– Ki mondta ezt magának? Nem, uracskám, engem nem lehet
megcsipni.</p>
<p>Ronda dühösen nézte a nőt. Hirtelen egyet dobbantott a lábával;
ennyi makacs hazudozás kihozta a sodrából. Anélkül, hogy
meggondolná, ő maga is hazudott:</p>
<p>– Tudom, láttam őt itt, együtt magával.</p>
<p>– Na hát akkor minden rendben van – mondta Róza kisasszony
higgadtan. – Egyébként most már igazán szeretném ismerni.</p>
<p>Varatlanul előrehajolt, csintalanul vakargatta a Ronda álla
alatt a szakáll közötti csupasz helyeket és száját összecsücsöritve
mondotta:</p>
<p>– Mutassa be nekem, mondja, bemutatja?</p>
<p>Közben azonban el kellett hogy nevesse magát, mert Ronda ugy
megrémült a pajzán ujjak játékától, mintha az ujjak meg akarták
volna fojtani.</p>
<p>– A maga diákjai különben is nagyon helyrelegények. Hiába, a
tanárjuk helyrelegény.</p>
<p>– Melyiket szeretné a fiuk közül? – kérdezte Ronda,
megmagyarázhatatlan kiváncsisággal. <span class="pagenum"><a name=
"Page_70" id="Page_70">-70-</a></span></p>
<p>Róza kisasszony abbahagyta a simogatást és minden átmenet nélkül
ujra csendes és okos arcot öltött.</p>
<p>– Ugyan, fütyülök ezekre az ostoba fickókra. Csak tudná, milyen
szivesen odaadjuk az ilyen léhütőket egyetlen szolid, idős és
komoly, nem mulatni akaró férfiért, aki nem mulatni akar, hanem egy
derék, jó leány kell neki… Ezt bizony nem igen tudják a férfiak –
tette még hozzá könnyed szomorusággal.</p>
<p>A kövér házaspár visszajött. Az asszony, még mielőtt kifujta
volna magát, megkérdezte:</p>
<p>– Na, hogy viselte magát?</p>
<p>A zongora belekezdett a legközelebbi számba.</p>
<p>– Gyerünk csak! – És Frölich kisasszony egy sált vetett a
vállára, miáltal még tarkább lett, mint eddig volt.</p>
<p>– Maga persze haza szeretne most jutni? – kérdezte Rondát. –
Elhiszem, nem valami isteni hely ez. De holnap ujra eljöjjön, mert
a diákok megint botrányt csinálnak.</p>
<p>És Róza kisasszony ellejtett.</p>
<p>Ronda még mindig kábult volt a hallottaktól, szótlanul engedett
maga fölött határozni. Az artista kinyitotta az ajtót.</p>
<p>– Jöjjön csak mindig utánam, akkor skandalum nélkül kijuthat
innen.</p>
<p>Ronda követte őt, körül a termen, egy szabad uton végig, amelyen
az előbb eltévedt. A kijárat előtt az artista elkanyarodott. Ronda
még látott két kart, egy vállat, két erősen megvilágitott combot
tarka-barka szinek forgatagából, füstön és lármán keresztül
kifényleni…</p>
<p>Kint volt. A vendéglős egy csomó söröspohárral a kezében megint
szembejött vele; rákiáltott: <span class="pagenum"><a name=
"Page_71" id="Page_71">-71-</a></span></p>
<p>– Jó éjszakát, tekintetes tanár ur! Legyen szerencsém máskor
is!</p>
<p>A kapuban Ronda még egy ideig állva maradt, hogy felocsudjon…
Érezte fején a hideg levegő bizsergését és arra gondolt, hogy sör
meg bor nélkül aligha történtek volna vele ebben a szokatlan órában
ilyen események… Egyet lépett a kis utcán és megijedt: a házfal
mellett három alak ácsorgott. Pápaszeme sarkából arrafelé
sanditott: csakugyan, Kieselsack, Ertzum és Lohmann lapult ott.</p>
<p>Ronda hirtelen megfordult; háta mögött erős szuszogást hallott,
amelynek okvetlenül a legszélesebb mellkasból kellett jönnie,
Ertzum mellkasából és felháborodás érződött ki belőle. Utána
megszólalt Kieselsack dörmögő hangja:</p>
<p>– Ez a ház, ahonnan épp most jött ki valaki, állitólag tele van
ronda, szemét néppel.</p>
<p>Ronda összerezzent; dühében és félelmében a fogát
vicsorgatta.</p>
<p>– Vért fognak izzadni. Holnap – jól jegyezzük meg! –
nyilvánosságra hozom a történteket.</p>
<p>Senki sem válaszolt. Ronda még egyszer megfordult és két-három
lépést tett, fenyegető némasággal. Kieselsack erre csak két szót
mondott, de Ronda nyaka mindenik szónál rándult egyet:</p>
<p>– Mink is!…</p>
<div class="chapter">
<h2>V.</h2>
</div>
<p>Lohmann, Ertzum gróf és Kieselsack egymásután visszasompolyogtak
a terembe. Mikor a <span class="pagenum"><a name="Page_72" id=
"Page_72">-72-</a></span> szinpad mellett haladtak el, Kieselsack
élesen füttyentett.</p>
<p>– A dutyiba – vezényelt; és az öltözőben huzódtak meg. A kövér
nő valamit foltozott.</p>
<p>– Na? – kérdezte. – Hol voltak eddig az urak? A tanárjuk
mostanáig beszélgetett velünk.</p>
<p>– Semmi közünk hozzá – válaszolt Lohmann.</p>
<p>– Pedig nagyon finum ember, akár kenyérre lehet kenni, mint a
vajat!</p>
<p>– Csak kenje!</p>
<p>– Ó én nem kentem szegény fejét, hagyja. Valaki más kezelte
őt…</p>
<p>Nem mondhatott többet, mert Kieselsack megcsiklandta a
hónaalját. A többiek szerencsére nem néztek oda.</p>
<p>– Hagyjon, kicsike – mondta a kövér nő és levette a fiu
csiptetőjét az orráról. – Ha Kiepert meglátja, lesz kapsz, ne
mulass.</p>
<p>– Megharagudna érte? – kérdezte Kieselsack leereszkedően; és a
nő titokzatosan redőkbe vonta a homlokát, intett, mintha egy
gyereknek mondaná, hogy van bubus.</p>
<p>Lohmann hátul, az öltözködő asztala előtt egy széken hevert,
kezét a nadrágzsebébe mélyesztette s igy szólt:</p>
<p>– Kieselsack, te szemtelen disznó, kicsit sok is volt, amit
Rondával müveltél. Mit bosszantottad szegényt, mikor már elhordta
az irháját. Végre ő is ember, s ami sok, az sok. Most aztán
komiszul megtáncoltathat bennünket.</p>
<p>– Fütyülök rá – hencegett Kieselsack.</p>
<p>Ertzum középütt ült, az asztalra könyökölt; csak dohogott,
vörösborostás, szőke arcát a <span class="pagenum"><a name=
"Page_73" id="Page_73">-73-</a></span> függőlámpa megvilágitotta s
állandóan az ajtóra meredt. Egyszerre az asztalra csapott:</p>
<p>– Ha még egyszer idetolja a pofáját az a marha, összetöröm.</p>
<p>– Nagyszerü! – mondta Kieselsack. – Akkor aztán mindenki
szekundát kap a dolgozatára. Az enyém ugyis csupa szamárság.</p>
<p>Lohmann mosolyogva mondta:</p>
<p>– Ugy látom, Ertzum, hogy egészen belehabarodtál a táncosnőbe.
Igy csak az beszél, aki igazán szerelmes.</p>
<p>Künn elcsöndesült a taps, az ajtó kinyilott.</p>
<p>– Nagysád, önért gyilkolni akar valaki.</p>
<p>– Ne dumáljon – fanyalgott a táncosnő kelletlenül. – Beszéltem a
tanárjával, gyönyörüeket mondott magáról.</p>
<p>– Mit mondott a vén ökör?</p>
<p>– Azt mondta, hogy megtanitja a regulára, más semmit.</p>
<p>– Róza nagysád – dadogott Ertzum; mióta a nő a szobába lépett, a
fiu gerince megroggyant, a szeme könyörgött.</p>
<p>– Maga is gyönyörü egy alak – mondta neki a nő.</p>
<p>– Jobb lett volna, hogyha szépen itt marad a teremben és tapsol,
ahogy illik. Szép kis bajom lehetett volna maga miatt.</p>
<p>Ertzum felrobbant:</p>
<p>– Ki meri bántani?</p>
<p>A táncosnő visszatartotta.</p>
<p>– Kérem. Ne izéljen és ne csináljon skandalumot. Mert még ma
kirepülök innen. Aztán akkor a gróf ur rendelkezésemre tudja
bocsátani a kastélyát?</p>
<p>– Nagysád, ön igaztalan – felelte Lohmann. – Ertzum ma is ön
miatt járt a gyámjánál, <span class="pagenum"><a name="Page_74" id=
"Page_74">-74-</a></span> Brechpoot konzulnál. Ez a nyárspolgár
azonban nem érti a nagy életet, a nagy lobogást, nem akar pénzt
adni. Ertzum, ha rajta áll, mindent a lábai elé tesz: a nevét, a
ragyogó jövőt, a vagyonát. A lelke egyszerü és nemes, meg tudja ezt
tenni. Épp azért, kedves nagysád, igazságtalanság lenne, hogyha
visszaélne rokonszenves egyszerüségével. Kimélje őt.</p>
<p>– Tudom, hogy mit tegyek, maga majom… És ha a barátja nem is
olyan szájas, mint maga, azért könnyebben…</p>
<p>– Leteheti önnél az »érettségit« – egészitette ki
Kieselsack.</p>
<p>– Magát jól ismerem, maga afféle kis alattomos – mondta a
müvésznő és közelebb lépett Lohmannhoz. – Itt adja a blazirtat és
titokban piszok verseket ir az emberről.</p>
<p>Lohmann zavartan nevetett.</p>
<p>– Maga különben is az utolsó, akinek joga lenne hinni, hogy
gyermekágyba kerülök. Érti? Az utolsó.</p>
<p>– Helyes. Az utolsó. Hát várjuk meg, mig ránk kerül a sor –
szólt unottan Lohmann; és amig a szinésznő hátat forditott neki, ő
kinyujtotta lábszárait és a plafondra meredt. Hiszen ő minden
személyes érdek nélkül járt ide, pusztán mint irónikus néző. Neki
ugyan mindegy volt az egész. A szivét keményen körülabroncsolta,
ugy hogy sohase lehet kivenni a titkát… Maró gunnyal abroncsolta
körül…</p>
<p>A zongora ujra kezdte.</p>
<p>– Róza, ez a maga kedvenc keringője! – mondta a kövér
asszonyság.</p>
<p>– Ki akar táncolni? – kérdezte Róza. Már is illegette magát és
Ertzum felé mosolygott. Csakhogy Kieselsack megelőzte a szélesvállu
legényt. <span class="pagenum"><a name="Page_75" id=
"Page_75">-75-</a></span> Csibészkedve megfogta Rózát, huncutul
megforgatta és hirtelenül messzire siklott mellőle. A lány majdnem
hanyattvágódott. Közben a fiu még a nyelvét is kiöltötte rája és
mikor senki se nézett oda, megcsipte a hátulsó részét. A müvésznő
erre nagyon megijedt és gyöngéd szemrehányással ezt mondta
neki:</p>
<p>– Ha te, kis piszok, még egyszer ilyet csinálsz, szólok a
barátodnak és megpofoz.</p>
<p>– Jó lesz hallgatni! – ajánlotta neki sugva Kieselsack. –
Különben én is mondok neki valamit.</p>
<p>Összenevettek, anélkül, hogy az arcuk megmozdult volna. Ertzum
zavart tekintettel nézte őket, vörös-szőke arca fénylett a
verejtéktől.</p>
<p>Közben Lohmann táncra kérte a kövér hölgyet. Róza otthagyta
Kieselsackot és nézte Lohmannt, aki pompásan táncolt. A kövér
asszonyság egész könnyüvé lett a karján. Lohmann megelégelte a
táncot, kecsesen meghajolt és Rózát észre se véve, visszaült a
helyére. Róza utána ment.</p>
<p>– Táncolni azért éppen még lehet magával, ha egyébre nem is való
– mondta Lohmannak.</p>
<p>Lohmann vonogatta a vállát, arcát közönyös ráncokba szedte és
felállott. A leány mámoros odaadással keringőzött a karjaiban.</p>
<p>– Elég? – kérdezte egy darab idő mulva udvariasan a diák.</p>
<p>A leány magához tért.</p>
<p>– Jaj de szomjas vagyok! – kiáltotta fuldokolva. – Gróf ur,
hamar adjon valami innivalót, különben rögtön elájulok.</p>
<p>– Hagyja szegényt, ő maga is alig áll a <span class=
"pagenum"><a name="Page_76" id="Page_76">-76-</a></span> lábán –
jegyezte meg Lohmann. – Ugy szédeleg, mint a részeg.</p>
<p>Ertzum lihegett, mintha ő maga forgatta volna meg Róza
kisasszonyt. Reszkető kézzel tette helyére a borosüveget, alig volt
benne néhány csepp ital. Tanácstalanul bámult a müvésznőre. Az
elnevette magát. A kövér nő igy szólt:</p>
<p>– Ugy látszik, a maguk tanárja jókat tud kortyogatni.</p>
<p>Ertzum mindent megértett. Egyszerre elszédült. Azután hirtelenül
megragadta az üres palack nyakát, mint valami dorongot.</p>
<p>– Na, mi lesz? mondta Róza és egy pillanatnyi jelentős szünet
után arra kérte őt, hogy emelje fel a zsebkendőjét az asztal
alól.</p>
<p>Ertzum lehajolt, az asztal alá dugta a fejét s utána akart
nyulni. De térdeit meghajlitotta, négykézláb csuszva fogai közé
kapta a zsebkendőt és ugy mászott ki az asztal alól. Azután ott
maradt lehunyt szemekkel, bódultan a zsiros, hervadt illatu,
piszokszinü rongytól, amellyel a szinésznő az arcfestékjét törölte
le. Csukott szemhéjai mögül is az elérhetetlen nőt nézte, akiről
éjjel-nappal ábrándozott és akiért – azt hitte – az életét is oda
tudná adni! És mert a nő szegény és mert még nem emelheti magához,
kénytelen nap-nap után kisértéseknek kitenni a nő erényét és
mocskos emberekkel érintkezni, még Rondával is. Ily rettenetes sors
senkit sem ért még ezen a világon.</p>
<p>Róza egy ideig gyönyörködött müvében, azután kivette a
zsebkendőt a fiu fogai közül.</p>
<p>– Jól van, kutyuskám!</p>
<p>– Szédületes – mondta Lohmann.</p>
<p>Kieselsack leharapdált körmét szájába dugta <span class=
"pagenum"><a name="Page_77" id="Page_77">-77-</a></span> és sunyi
tekintettel, egyik barátjáról a másikra pillantva igy szólt:</p>
<p>– Ne bizzátok el magatokat. Nem teszitek le oly hamar az
»érettségit«.</p>
<p>Ekkor Frölich Rózára kacsintott. Kieselsack már letette az
»érettségit«.</p>
<p>Lohmann igy szólt:</p>
<p>– Fél tizenegy. Ertzum, a papod már hazajött a korcsmából,
sietned kell.</p>
<p>Kieselsack tréfásan és fenyegetően sugott valamit Rózának. Mig a
másik kettő felcihelődött, ő már el is tünt.</p>
<p>A két jóbarát a város kapuja felé vette utját.</p>
<p>– Elkisérhetlek – mondta Lohmann. – Az öregeim Breetpoot
konzulék bálján vannak. Mit szólsz ahhoz, hogy minket meg se
hivnak? Az a sok liba, akikkel együtt jártam tánciskolába,
valamennyi ott feszit már.</p>
<p>Ertzum hevesen rázta a fejét.</p>
<p>– Ilyen nő még sincs közöttük egy se! Tavaly vakációban egy
családi ünnepélyen együtt voltam az összes Ertzum-lányokkal és a
familiába házasodott többi virágszállal. De azt hiszed, volt
közöttük egy is, akinek olyan nemes izéje lett volna?</p>
<p>– Mije?</p>
<p>– Tudod már. Mert Rózának van ugynevezett lelke és ez nagyon
fontos a nőnél.</p>
<p>Azt mondta »ugynevezett«, mert a »lélek« szó miatt
pironkodott.</p>
<p>– Azonkivül zsebkendője is van – egészitette ki Lohmann. – Olyan
nincs a te rokonaidnak.</p>
<p>Ertzum lassacskán megértette a célzást. Azon igyekezett, hogy
tompa ösztöneit, melyek az <span class="pagenum"><a name="Page_78"
id="Page_78">-78-</a></span> előbb oly furcsa viselkedésre
késztették, valahogy megmagyarázza.</p>
<p>– Ne hidd azt, – mondta Lohmannak – hogy ilyesmit öntudatlanul
teszek. Meg akarom Rózának mutatni, hogy alacsony származása
ellenére magasan fölöttem valónak tartom és a legbecsületesebb
szándékkal akarom magamhoz emelni.</p>
<p>– De épp az előbb mondtad, hogy fölötted valónak tartod.</p>
<p>Ertzum maga is csodálkozott ezen az ellentmondáson. Dadogva
mondta:</p>
<p>– Majd meglátod, mit teszek!… Az a dög, az a Ronda, tudom,
otthagyja a fogát, ha még egyszer Róza öltözőjébe megy.</p>
<p>– De Ronda is megtanithat bennünket.</p>
<p>– Csak próbálja meg.</p>
<p>– Gyáva kutya.</p>
<p>Mindamellett nyugtalankodott a dolog miatt; de nem beszéltek
többet róla.</p>
<p>Átvágtak az ugarföldeken, ahol nyáron a majálisokat szokták
tartani. Ertzum az éjszaka és a csillagok varázsától felvidulva,
azon gondolkozott, hogyan oldjon kereket. Ki akart jutni ebből a
nyárspolgár-fészekből, a poros iskolából, ahol óriási teste kómikus
kalodában vesztegelt. Mert amióta szerelmes volt, tisztán látta,
hogy nevetséges ott az iskolapadban, amint leckéjét nyögve dadog,
bikanyakát bátortalanul lecsüggeszti, mert az a ferdevállu mamlasz
ott a katedrán dühösen sandit feléje és fuj mint egy macska. Izmai,
amelyeket itt kordában tartottak, tettek után vágyódtak, karddal és
vasvillával kivánt volna hadakozni, asszonyt a vállára vetni, a
falu bikáját szarvánál fogva megragadni. Valamennyi érzéke zsiros
parasztkáromkodásra <span class="pagenum"><a name="Page_79" id=
"Page_79">-79-</a></span> sóvárgott, megmarkolható valóságra,
kivágyakozott a fellengős, csenevész klasszikus szellem köréből,
melynek közelléte a torkát fojtogatta; televény fekete földre
vágyódott, ami a vadász sarkára tapad, levegőre, ami a vágtató
lovas arcába csap; lármás kurtakorcsmákra és falkába hajtott
vadászebekre, őszi erdőkre és nedves, ganéjthullató lovak párájára…
Három évvel ezelőtt odahaza egy tehénpásztorlány, akit megvédett az
egyik béres durvaságaitól, azzal hálálta meg a szolgálatát, hogy a
szénába huzta maga mellé. Ezen a parasztcseléden keresztül érezte
ma Frölich Róza orfeuménekesnőt. Ez a nő megéreztette vele azt a
messzi szürke mennyboltozatot, amit akkor látott, azokat a
szenvedélyes hangokat, amiket akkor hallott és azokat a szagokat,
amiket akkor érzett. Mindent, egész lelkét felébresztette benne.
Ezért becsülte meg azzal a nőt, hogy hitt a lelkében és a lelkét
oly szépnek és nemesnek tartotta és többre tartotta saját magánál
is.</p>
<p>A két diák elérte Thelander abbé villáját. A háznak két erkélye
volt, egy az első, egy a második emelet közepén, oszlopok között és
bütykös szőlővenyigék nőtték körül.</p>
<p>– A papod már otthon van – mondta Lohmann és az első emeletről
kiszürődő fényre mutatott. A fiuk közelebb mentek; a fény
kialudt.</p>
<p>Ertzum elkedvetlenedve és legyürve nézett fel a második emelet
behajtott ablakára, ahova neki most fel kell másznia. Az ablakból
ruhák és könyvek illata, iskolaszag áradt. Az iskola levegője
éjjel-nappal az orrában csavargott, sohase szabadulhatott tőle.
Vaskos haraggal egyet ugrott, felkapaszkodott a szőlővenyigéken, az
első <span class="pagenum"><a name="Page_80" id=
"Page_80">-80-</a></span> erkély karfáján megállapodott és még
egyszer felnézett a második emeleti ablakra.</p>
<p>– Soká már nem csinálom ezt – szólt le. Azután tovább mászott,
lábával felrugta magát az ablakig és bebujt a szobába.</p>
<p>– Álmodj szépeket – mondta Lohmann szelid gunnyal és
visszafordult, anélkül, hogy lépéseinek zaját halkitani igyekezett
volna. Thelander abbé, aki az imént szobájában a világosságot
eloltotta, nem olyan ember, hogy lármát csináljon, amiért néha
éjjel elmarad egy Ertzum gróf, akiért évente négyezer márkát
fizetnek… És alig hagyta el Lohmann a kis kertet, máris Dórára
gondolt.</p>
<p>Tehát ma adja Dóra a nagy házi bált. Ebben a pillanatban a
legyezője mögül nevet az ő idegen, lágy és egyben borzalmas kreolnő
kacagásával. Kunszt táblabiró talán együtt nevet vele; talán éppen
ma határozta el, hogy Kunszté lesz. Mert hiszen Gierschke
hadnaggyal, ugy látszik, szakitott… Lohmann behuzta a nyakát, alsó
ajkába harapott és figyelte a saját szenvedését…</p>
<p>Lohmann szerelmes volt a harminc esztendős Breetpoot konzulnéba.
Három év óta szerette, amióta egyszer az ő házában tartották a
táncórákat. Breetpootné egyszer azzal tüntette ki, hogy táncrendet
tüzött a mellére. – Oh, bizonyára csak azért, mert ezzel Lohmann
szüleinek akart kedveskedni; a diák tudta ezt. Azóta csak
ajtóréseken keresztül láthatta, a szülei házában, nagy
ünnepségeknél, melyeken ő még nem vehetett részt, – a szeretői
társaságában: iszonyu volt! Minden pillanatban az orrára nyithatták
volna az ajtót és akkor ő ott állt volna; várva, hogy megnyiljon
alatta a föld; <span class="pagenum"><a name="Page_81" id=
"Page_81">-81-</a></span> minden kiderült volna. És erre az esetre
Lohmann komolyan el volt határozva, hogy megöli magát. Volt hozzá
egy ócska puskája, mellyel a gabonacsürben szokott patkányokra
vadászni.</p>
<p>A konzulné kis negyedikes fia iránt atyai barátsággal
viseltetett. Szerette az »Ő« gyermekét. Egyszer, amikor a kis
Breetpoot javára beleavatkozott egy verekedésbe, sokaknak kérdő
mosolyával találkozott. A puskacső már mellének volt irányozva… De
nem, senki se tudta meg. És Lohmann tovább élvezhette tizenhét
esztendejének vad szüziességét, kéjes keserüségeit, szemérmes, hiu
és vigasztaló világmegvetését és a verseket, melyeket éjszaka egy
ócska táncrend hátlapjára firkált.</p>
<p>És ebben a fiuban, aki át volt hatva ilyen bánatos érzésektől,
egy afféle leány, mint az a Frölich Róza, szerelmet akart
ébreszteni. Nem tudott ennél a gondolatnál humorosabbat elképzelni.
Rózáról is irt ugyan verseket, az igaz. Csakhogy a müvészet nem
válogatós a modelljében. Ha a leány azt hiszi, hogy ez szerelmi
bizonyiték, nagyon téved… A müvésznő adta a sértettet. Lohmann az
arcába nevetett, ettől persze a leány még inkább beléhabarodott.
Lohmann ezt igazán nem akarta; meglehetősen távol volt attól, hogy
a »Kék angyal«-hoz cimzett lebuj müvésznőjének a kegyéért esengjen,
aki ott a teremben levő matrózok és kereskedősegédek közül
bizonyára már nagyon sokakat boldogitott három és tiz márka közt
ingadozó pénzösszeg ellenében…</p>
<p>Hizelgett-e mégis a leány szerelme Lohmannak? Tagadhatatlan.
Voltak olyan órái, amikor a lábai előtt kivánta látni, mikor
vágyódott arra, hogy megalázhassa, hogy a nő csókjaiban sötét
<span class="pagenum"><a name="Page_82" id=
"Page_82">-82-</a></span> bünök zamatját érezze, – hogy e bün által
tiszta szerelmét bemocskolja, hogy a térden könyörgő ringyóban
Breetpoot Dórát is lealacsonyitsa s hogy aztán szerelme elé rogyjon
és istenigazában kisirhassa magát.</p>
<p>Ettől a gondolattól felizgatva vágott Lohmann a főutcának, ment
Breetpoot konzul kivilágitott háza elé és leste az ablakok mögött
elsuhanó árnyékok között az ő árnyékát.</p>
<div class="chapter">
<h2>VI.</h2>
</div>
<p>Másnap reggel Ertzum, Kieselsack és Lohmann halvány képpel
kerültek egymás elé. A lármás osztály közepette mind a hárman
gonosztevőknek érezték magukat, akik egy sajátkezüleg irt levélben
éppen most jelentették fel magukat az ügyészségnek, de még a
környezetük semmit sem sejt. Csak néhány percnyi határidő van már
hátra… Kieselsack hallgatózott az igazgató szobájának az ajtajánál
és azt állitotta, hogy hallotta odabenn Ronda hangját. Nem
hetvenkedett már, ferdére vont szájszögletéből, a tenyere mögül
sugta oda:</p>
<p>– Lesz kapsz, nemulass!</p>
<p>Lohmann erre az órára szivesen cserélt volna a legbutább
tökfilkóval is.</p>
<p>Ronda gyors léptekkel jött be az osztályba, sebbel-lobbal
felütötte Ovidiust. Kivülről mondatta el a feladott leckét és
Angstot, az eminenst hivta fel először. Utána jöttek a »B«
kezdőbetüs diákok. »E«-hez érve, átugrotta a névsort egész »M«-ig.
Ertzum felsóhajtott. Kieselsack és Lohmann csodálkozva állapitotta
meg, hogy a »K« és »L« betük is kimaradtak. <span class=
"pagenum"><a name="Page_83" id="Page_83">-83-</a></span></p>
<p>A forditásnál egyikhez sem intézett egyetlen kérdést sem. Ez
fájt nekik, bár egyik sem »készült«. Ugy érezték, mintha ki
lennének taszitva az emberi társadalom kebeléből, mintha máris
polgári becsületvesztésre lennének kárhoztatva. Mit főzhet Ronda? A
tizpercben mind a hárman kerülték egymást, attól való féltükben,
hogy gyanussá válnak és azt hihetnék a többiek, hogy valami
kellemetlen titok füzi őket egymáshoz.</p>
<p>Három más tanár órája is elmult, gyakori ijedezések közben.
Egyet lépett valaki az udvaron, egyet csoszogott valaki a lépcsőn:
az igazgató jön… Azonban nem jött. És a görög órát ugyanigy
tartotta meg Ronda, meg a latint. Kieselsackot elfogta az
akasztófahumor és bár egy szót se tudott volna felelni, kezét
feltartva, jelentkezett. Ronda elnézett a feje fölött. Erre aztán a
huncut diák minden egyes kérdésnél nyujtogatta tintás mancsát és
pattogtatott az ujjaival. Lohmann megunta a várakozást és az asztal
alatt elkezdte olvasni könyvét: az »Istenek számüzetésben«. Ertzum,
akit az iskola ismét legyürt és megzabolázott, verejtékes homlokkal
azon fáradozott most is, hogy együtt tarthasson az osztállyal és
most is, mint mindig, elmaradt a többiektől.</p>
<p>Mikor menni akartak, el voltak rá készülve, hogy a pedellus
rosszat sejtető mosoly kiséretében az igazgatóhoz fogja őket
citálni. Tévedtek, a csengetyüs bácsi egész közömbösen emelte meg a
kalapját a fiatal urak előtt.</p>
<p>Odakünn féktelen ujjongással néztek egymásra. Kieselsack engedte
először szabadjára jókedvét: <span class="pagenum"><a name=
"Page_84" id="Page_84">-84-</a></span></p>
<p>– Látjátok! Mindjárt mondtam, hogy nem lesz mersze!</p>
<p>Lohmann boszankodott, hogy megszeppent:</p>
<p>– Ha az az alak azt hiszi, hogy az orromnál fogva vezethet…</p>
<p>Ertzum igy szólt:</p>
<p>– Még kaphatunk.</p>
<p>Utána pedig vadul folytatta:</p>
<p>– De csak próbálja meg. Tudom már, hogy mit teszek!</p>
<p>– Sejtem, – mondta Lohmann – elpáholod Rondát. Azután
összekapaszkodol Frölich Rózával és együtt a vizbe ugortok.</p>
<p>– Nem, azt nem tesszük – mondta csodálkozva Ertzum.</p>
<p>– Gyerekek, ugy látom, spleenetek van – szólt Kieselsack. És
elváltak egymástól. Lohmann még szónokolt:</p>
<p>– Én ugyan fütyülök az egész »Kék angyal«-ra. De azért
megijeszteni nem hagyom magamat; most éppen odamegyek.</p>
<p>Este Lohmann és Ertzum csaknem egyszerre ért a ház elé.
Megvárták Kieselsackot. Őt küldték mindig előre, neki kellett
először a müvésznő öltözőjébe lépni, az első szót kiejteni, az
enyelgést megkezdeni. Kieselsack törte meg a jeget. Szükség volt rá
és a szemtelenségére. Pénze ugyan nem volt, a másik kettőnek
kellett érte fizetni és Kieselsack óvakodott attól, hogy
nyilvántartassa velük, mit fizettek ki neki és nem akarta elárulni,
hogy egyedül ő volt az, aki a virágért, a borért és ajándékokért
titkos örömöket kapott cserébe.</p>
<p>Végre megérkezett, egyáltalán nem sietve a kedvükért és bementek
együtt a házba. Közben a vendéglőstől megtudták, hogy a
müvész-szobában <span class="pagenum"><a name="Page_85" id=
"Page_85">-85-</a></span> bent van a tanárjuk. Erre a hirre elhülve
bámultak egymásra és meglapultak.</p>
<p class="center">*</p>
<p>Mikor tegnap éjjel Ronda szerencsésen hazaérkezett, meggyujtotta
kis dolgozólámpáját és az iróasztala mellé ült. A kályhából még
áradt a meleg, az óra szabályosan ketyegett. Ronda lapozgatott az
irásai között és igy szólt magában:</p>
<p>– Csak a barátság és az irodalom ér valamit.</p>
<p>Ugy érezte, hogy Frölich Róza szinmüvésznőtől szerencsésen
megszabadult és ebben a pillanatban mélységesen mindegy volt neki
az is, hogy van egy Lohmann-nevü diák, aki »mással«
foglalkozik.</p>
<p>De amikor reggel sötétben felébredt, érezte, hogy addig nem lesz
nyugta, amig Lohmannt meg nem »csipi«. Megint foglalkozni kezdett
Homérosz igekötőivel, de a barátság és irodalom nem tudta lekötni
többé és ugy érezte, hogy addig nem is köti le, amig Lohmann
szabadjára jár Frölich Róza szinmüvésznőnél!</p>
<p>Hogy ezt megakadályozza, maga Frölich kisasszony ajánlott
Rondának valamit; a müvésznő ezt mondta: »De holnap ujra el kell
jönnie, mert a diákok megint botrányt csinálnak«.</p>
<p>Ahogy ezek a szavak ujból az eszébe jutottak, elpirult Ronda.
Mert a szavak egyuttal Frölich kisasszony hangját is visszaidézték,
csiklandozó tekintetét, egész szinpompás arcát és a két ledér
ujjat, melyekkel Ronda álla alatt kapirgált… Ronda félénken nézett
az ajtó felé és mint valami diák, aki »mással« foglalkozik és azt
rejtegetni igyekszik, ugy hajolt tulzott buzgalommal a munkája
fölé.</p>
<p>Az a három elvetemült fickó – jól jegyezzük <span class=
"pagenum"><a name="Page_86" id="Page_86">-86-</a></span> meg –
bizonyára mindent látott a vörös függöny mögül. És ha Ronda
igazgatói fórum elé vinné a dolgot, amazok, magukat végveszélyben
tudva és minden szégyenérzetüket levetkezve, képesek lennének arra,
hogy a látottakat nyilvánosságra hozzák. Lohmann bünlajstromában
bent volt az is, hogy bort fizetett, amelyből Ronda ivott… Verejték
verte ki a homlokát. Ugy érezte, hogy »megcsipték«. A rossz nyelvek
majd azt mondják, hogy nem Ronda »csipte meg« Lohmannt, hanem
Lohmann »csipte meg« őt… És az a tudat, hogy most egy forró
hajszában áll, teljesen egyedül, lázongó diákok seregével szemben,
megacélozta Rondát, biztonságot adott neki ahhoz, hogy még sok
nebulónak kinos-keservessé tegye az előmenetelét, ha végérvényesen
nem is akadályozhatja meg. Szenvedélyes elszántsággal ment az
iskola felé.</p>
<p>Hogy a három bünöst »pácba« ültesse, arra bőségesen volt
alkalma. Ami Lohmannt illeti, elég lett volna a szemérmetlen
iskolai dolgozata. A bizonyitvány-kiosztás előtt való héten Ronda
majd kérdéseket intéz hozzájuk, melyekre meg se tudnak mukkanni.
Már ki is eszelt néhányat…</p>
<p>Mikor a város kapuján kivül jutott, kétségei támadtak és minél
inkább közelebb jutott az iskolához, annál fenyegetőbbnek látta a
közel jövőt. Az a három lázadó bizonyára már felbujtotta az egész
osztályt a »Kék angyal«-beli események elmondásával. Hogy fogadja
majd őket Ronda. A forradalom kitör… A fenyegetett zsarnok félelme
megint keresztül-kasul járta Rondát, olyan volt, mint valami
hajszolt vad. Dühös rémüldözések közben, minden utcasarkon
jobbra-balra sanditott merénylő diák után. <span class=
"pagenum"><a name="Page_87" id="Page_87">-87-</a></span></p>
<p>Mire az osztályba lépett, már nem ő volt a támadó. Várta az
eseményeket; ugy igyekezett menteni az irháját, hogy a tegnap este
történtekről egy árva kukkot se szólott, eltitkolta a veszélyt és a
három gonosztevőn keresztülnézett… Ronda kényszeritette magát, hogy
férfiasan viselkedjék. Nem sejtette, hogy micsoda félelmet áll ki a
három diák: Kieselsack, Ertzum és Lohmann; de azok se sejtették az
ő félelmét.</p>
<p>Az órák után, akárcsak a diákok, Ronda is visszanyerte
bátorságát. Lohmannt azonban nem szabad kiszalasztani a körmünk
közül! Távol kell tartani Frölich kisasszonytól; ez hatalmi kérdés
volt Ronda számára és az önérzete nagyon megerősödött volna
azáltal, hogyha keresztülviszi. De hogy csinálja? – »De holnap ujra
el kell jönnie« – mondta a szinésznő.</p>
<p>Más megoldás nincs; Ronda ezt belátta és ekkor megijedt. Az
ijedelmében azonban volt valami édes.</p>
<p>Nem tudott vacsorázni, annyira izgatott volt és a gazdasszonya
intelme ellenére elment hazulról, hogy elsőnek érkezzen a dutyiba,
Frölich Róza öltözőjébe. Az a Lohmann ne kukoricázzék és ne
borozzon ott: ez lázadás, ezt már nem türheti Ronda.</p>
<p>A többi motivumnak még nem volt tudatában.</p>
<p>Amint sietve a »Kék angyal«-hoz surrant, észre sem vette a kapun
a szines szinlapot s pár percig fejevesztve kereste… Hálaisten, ott
volt a szinlap. Szóval Frölich szinmüvésznő nem utazott el, nem
szökött meg, nem tünt el a föld szinéről, mert szegény Ronda
ilyesmitől tartott. Még énekelt, még cifrállott, még csiklandozta
az emberek szivét kéjes tekintetével. És miután <span class=
"pagenum"><a name="Page_88" id="Page_88">-88-</a></span> ezzel a
megállapitással megelégedett, egy uj tanulságot vont le belőle.
Annak a Lohmannak el kell takarodnia onnan, ez azonban még nem
elég: ő maga, Ronda akar ott ülni Frölich szinmüvésznőnél… Az uj
tanulság azonban nyomban elsötétedett megint.</p>
<p>A terem még üres volt, majdnem sötét, barátságtalanul kongó;
számtalan piszkosfehér szék és asztal állott zavart
összevisszaságban. A kályha mellett egy kis pléhlámpánál ült a
gazda két férfival; kártyáztak.</p>
<p>Ronda azt akarván, hogy ne lássák, az árnyékos fal mentén
rebbent be, mint egy denevér. Amikor a müvész-szobába akart
surrani, megszólalt a gazda dörgedelmes hangon:</p>
<p>– Jó estét, tanár ur, örülök, hogy megint szerencséltet.</p>
<p>– Én csak – izé – Frölich szinmüvésznőt.</p>
<p>– Csak kerüljön beljebb és várja meg, már hétre jár. Mindjárt
hozok sört is.</p>
<p>– Köszönöm, – szólt Ronda – ezuttal nem óhajtok italt
fogyasztani… De – és kinyujtotta a fejét az ajtóból – később
valószinüleg több dolgot rendelek.</p>
<p>Ekkor betette az ajtót és az öltöző éjébe topogott. Mikor
üggyel-bajjal világot gyujtott, füzőket és harisnyákat vett le egy
székről, leült az asztal mellé, amely olyan volt, mint tegnap; a
kabátja zsebéből kihuzta a noteszét s a diákok neve mellé irt
jegyekből az évvégi kalkulust próbálta kiókumlálni. Mikor az
»E«-hez ért, hirtelen átugrott az »M«-re, mint reggel az
osztályban. Később gondolkozott, visszatért és Ertzum nevét
toporzékoló undorral nézte; Kieselsack jött sorra, azután Lohmann.
A szoba néma és nyugodt <span class="pagenum"><a name="Page_89" id=
"Page_89">-89-</a></span> volt és Ronda szája lekonyult a
boszuvágytól.</p>
<p>Kisvártatva már szállingóztak az első vendégek. Ronda
nyugtalankodott. Bejött a tegnapi kövér hölgy, egy viharvert fekete
kalapot viselt és igy szólt:</p>
<p>– A tanár ur? Csak nem aludt itt az éjszaka?</p>
<p>– Tisztelt asszonyom, én bizonyos fontos ügyek elintézése végett
jöttem.</p>
<p>– Tudjuk, micsoda ügyek azok.</p>
<p>A nő levetette a boáját és a bluzát.</p>
<p>– Ugye megengedi, hogy levessem a bluzom.</p>
<p>Ronda valamit dadogott és félrenézett. A nő sötétfehér
fésülködőköpenyben jött vissza és a tanár ur vállára vert.</p>
<p>– Annyit mondhatok, tanár ur, cseppet sem csodálkozom, hogy
visszajött. Róza minden vendége igy tesz. Aki egyszer megismeri, az
meg is szereti, ugy bizony. Hiába, csuda gusztusos egy leány.</p>
<p>– E, e, e – jól jegyezzük meg – csakugyan, tisztelt asszonyom,
de én nem azért…</p>
<p>– Persze. Hanem a szive miatt. Mert szive az van. Az aztán
van!</p>
<p>A nő a tátongó fésülködőköpeny alatt a szivére szoritotta a
kezét. Nyafogott és a tokája lóbálódzott a meghatottságtól.</p>
<p>– Olyan leány ez, hogy a légynek se vét. Az apja is betegápoló
volt. Akár hiszi, akár nem, ez a leány roppant szereti az öreges
urakat. És nemcsak ezért. – Összedörzsölte a hüvelyk- és a
mutatóujját. – Hanem mert a szive is erre viszi. Mert az öreg
uraknak szüksége van egy ilyen jó leányra… Sokszor olyan jókedvü,
hogy már a rendőrség is megsokalja. <span class="pagenum"><a name=
"Page_90" id="Page_90">-90-</a></span> Ilyen kicsi korátul ismerem.
Mindenkinek ajánlhatom.</p>
<p>A nő rátehénkedett az asztal peremére, Rondát rengeteg személye
és a széktámla közé préselte, egészen lefoglalta s elkábitotta
azzal, amit mesélt.</p>
<p>– Alig volt még a lelkem tizenhat éveske, már akkor is eljárt a
panoptikumba, meg az artisták közé, hiába, müvészvér… Na aztán
akadt egy öreg ur, aki tanittatni akarta. Hát ezt már tudjuk, mit
jelent. Mikor aztán Rózácska bajba jutott, szaladt ám hozzám és
bömbölt a nyakamon. Mondtam neki persze: no most aztán nem
eresztjük az öreget, te még csak két és fél hét mulva töltöd be a
tizenhatodik évedet, a vén zsivány fizetni fog, mint a köles.
Csakhogy Róza nem akarta. Hallott már ilyesmit? Sajnálta az öreget.
Nem lehetett rávenni, hogy pénzt kérjen tőle. Hanem ujra elment
hozzá, a maga jószántából; ebből láthatja, hogy micsoda leány.
Egyszer mutatta nekem az öreg urat az utcán, na hát: hálni járt
belé a lélek. A kis körme hegyéig se érhetne fel magának, higyje
el, tanár ur!</p>
<p>Két ujjával egyenesen Ronda arcába bökött. Mivel pedig ugy
látta, hogy a tanár ur még nincs eléggé felizgatva, ismételte a
mondottakat:</p>
<p>– A kis körme hegyéig se, én mondom önnek! És különben is undok
fráter volt. Nemsokára meghalt és találja el, mit testált Rózára? A
fényképét egy diszkréten elzárt tokban. Na, kint voltunk a vizből!
Már egy zsenerózus ur, aki még csak nem is szegény, aztán a lányt
is szereti, az nem viselkedhet ilyen piszkosan.</p>
<p>– Természetesen, ámbátor – Ronda szerette <span class=
"pagenum"><a name="Page_91" id="Page_91">-91-</a></span> volna
valahogy másra terelni a beszédet – ez nekem egészen mindegy, –
nemde ugyebár, – azonban…</p>
<p>Zavart mosolya dühösnek látszott.</p>
<p>–… belátja, hogy fiatal fiuknak, akikből egyrészt a szellemi
képességek, másrészt a kedély frissesége nem veszett ki teljesen, –
hogy ugy mondjam…</p>
<p>Az asszony élénken vágott Ronda szavába.</p>
<p>– Annyi baj legyen! A fiukkal már ugyis torkig van Róza,
elhiheti, ha én mondom!</p>
<p>Erősen megrázta Ronda vállát, hogy testileg is éreztesse vele az
igazságot. Azután letottyant az asztalról és igy szólt:</p>
<p>– Hogy elpletykáltam az időt. De most már aztán ideje, hogy a
dolgom után lássak. Tisztelt tanár ur, legközelebbi alkalommal
megint szivesen állok rendelkezésére.</p>
<p>Otthagyta Rondát, letelepedett a toalett-tükör elé és
bedörzsölte zsirral az egész képét.</p>
<p>– Ne nézzen ide.</p>
<p>Ronda engedelmesen félrenézett. Hallotta, hogy a zongorán valaki
megüt néhány billentyüt. A terem tompán morajlott, mintha félig
lenne emberekkel.</p>
<p>– A maga diákjai – vetette oda az asszony, valami tárgyat
szorongatva a fogai között – ugyis hiába dugják ide a
pofájukat.</p>
<p>Ronda önkéntelenül az ablak felé tekintett. A vörös függöny
mögött csakugyan fejek árnyéka imbolygott.</p>
<p>A teremből hosszan elnyujtott »hohohohó« kiáltás hallatszott be.
Frölich Róza lépte át a küszöböt. A müvésznő nyomában Kiepert, az
artista széles termete zárta el a kijárást. Mikor <span class=
"pagenum"><a name="Page_92" id="Page_92">-92-</a></span> mindketten
bent voltak az öltözőben, Kiepert odaorditotta Rondának:</p>
<p>– Nagyon hizelgő ránk nézve, tanár ur, hogy ön ismét
megjelent!</p>
<p>Frölich kisasszony ezt mondta:</p>
<p>– Csakugyan eljött! Na hál’ Istennek.</p>
<p>– Talán csodálkozik? – dadogta Ronda.</p>
<p>– Eszemágába sincs – felelte a müvésznő. – Segitsen inkább
kibujni a kabátomból.</p>
<p>– Hogy látogatásom oly gyors egymásutánban következett be… –
folytatta Ronda a megkezdett beszédet.</p>
<p>– No bizony mehetnék Kukutyinba zabot hegyezni, ha a
gavallérjaimat nem tudnám visszacsalogatni.</p>
<p>Karjait fülesfazék módjára feltartotta és nagy, vöröstollas
kalapjából egyre-másra szedegette ki a kalaptüket, közben huncutul
nevetett felfelé Rondára.</p>
<p>– Hiszen – szükölt Ronda – ön maga mondotta, hogy leghelyesebb,
ha ujra eljövök.</p>
<p>– Na hát – tört ki Róza kisasszonyból, fogta vörös kalapját és
mint egy tüzes kereket többször megforgatta a levegőben – ilyen jót
még nem nevettem!… Maga azt hiszi, öregem, hogy én csak ugy
könnyelmüen elszalasztom az urakat? Szépen!</p>
<p>Amig beszélt, kezét csipejére biggyesztette és ugy hajlongott
Ronda képibe.</p>
<p>Ronda megrémült, mint a gyerek, aki azt látja, hogy fönn a
szinpadon a tündér hamis haja a földre pottyan.</p>
<p>Frölich kisasszony rögtön észrevette a hatást és sietve hátrált.
Néhányat sóhajtott, fejét oldalt hajtotta és ezt mondta:</p>
<p>– Azért ne értsen félre, én nem ugy gondoltam. <span class=
"pagenum"><a name="Page_93" id="Page_93">-93-</a></span> Nagyon
téved, ha azt hiszi. Éppen ellenkezőleg, mindig mondtam Gusztlnak:
Mégis csak doktor és mégis csak tanár; és én szegény tudatlan
fiatal leány vagyok, mit adhatok én neki… Mondja, Kiepertné, nem
igaz, hogy ezt mondtam magának?</p>
<p>A kövér asszonyság erősitgette, hogy ugy van.</p>
<p>– De Gusztl – mondta Frölich kisasszony és ártatlanul vonogatta
hozzá a vállát – mindig mondta, hogy ön el fog jönni… És csakugyan
eljött!</p>
<p>Az artista a sarokból, ahol átöltözött, illetlen hangokat
eregetett kifelé. A felesége jelekkel próbálta elhallgattatni.</p>
<p>– Különben is ki tudja, – folytatta Róza kisasszony – hogy ön az
én kedvemért jön-e… Hiszen még a kabátomat se akarja lesegiteni…
Hátha csak azok miatt a vacak kölykök miatt jön, akiket nyársra
akar huzni?</p>
<p>Ronda elvörösödve, segitségért kapkodva felelt a vádra:</p>
<p>– Elsősorban – hiszen ez csak természetes – nemde ugyebár –
tulajdonképpen…</p>
<p>Róza fájdalmasan ingatta a fejét.</p>
<p>A kövér nő felállt a toalett-asztal mellől, hogy közelebbről
avatkozhasson a beszélgetésbe. Kivágott piros bluzt vett magára. Ki
volt készitve. A képe ugyanugy fénylett, mint tegnap.</p>
<p>– Hát miért nem segiti le őnagysága kabátját – szólt oda
Rondának. – Na maga is tudja, mi illik.</p>
<p>Ronda ráncigálni kezdte a müvésznő kabátjának az egyik ujját, a
kabát nem jött le, ellenben Róza kisasszony a ráncigálás közben
hirtelen <span class="pagenum"><a name="Page_94" id=
"Page_94">-94-</a></span> Ronda karjaiba tántorgott; a tanár ur
rémülten hagyta abba a segitést.</p>
<p>– Igy huzza – oktatta Rondát a kövér nő. Férje, az artista,
közben nesztelenül előlépett. Már trikóban volt, köröskörül a
csipején a kövérségtől huskolbász tekergőzött, mint valami kigyó,
nyakán pedig egy szőrös szemölcs diszlett. Egy egészen kis darab
ujságpapirt tartott Ronda szeme elé.</p>
<p>– Olvassa csak ezt, tanár ur, ez ugyancsak megmondja annak a
piszok bandának.</p>
<p>Ronda azonnal magára öltötte fontoskodó arckifejezését, mellyel
minden nyomtatott betüt fogadott. Rájött, hogy a helybeli
szociáldemokrata párt lapjából való a papir.</p>
<p>– Lássuk csak, – mondta – hogy mit tudnak ezek.</p>
<p>– Épp a tanárok fizetéséről irnak – mondta az artista. – Hát nem
tegnap emlegettem?</p>
<p>– Ugyan hagyd! – szólt a felesége és kivette Ronda kezéből az
ujságot. – Fizetése van neki elég, valami másra volna inkább
szüksége. Ez nem a te dolgod, eredj inkább ki azokhoz a
marhákhoz.</p>
<p>A teremben tulröfögték, tulorditozták és tulfütyülték a zongora
bömbölését. Kiepert engedelmeskedett. Hirtelen magára öltötte az
öntelt arckifejezést, mellyel már tegnap is csodálatba ejtette
Rondát és kilibegett a terembe, mely lármásan fogadta magába.</p>
<p>– Ez elkotródott – mondta a kövér hölgy. – Jöjjön, tanár ur,
segitsük gyorsan Rózára a ruhákat, mig vissza nem jön.</p>
<p>– De szabad neki is segiteni? – kérdezte Frölich kisasszony.
<span class="pagenum"><a name="Page_95" id=
"Page_95">-95-</a></span></p>
<p>– Nem ujság az neki, hogyan vetkőznek, vagy öltöznek a nők. Ki
tudja, hátha még hasznát veheti egyszer az életben.</p>
<p>– Hát ha ugy tetszik – mondta Frölich kisasszony és lebocsátotta
a szoknyáját. A füzője már nyitva volt és Ronda bizonyos rémülettel
vette észre, hogy a ruha alatt mindenhol fekete és fénylik. De még
rettenetesebb volt számára az a felfedezés, hogy a müvésznőn nincs
alsószoknya, csak egy bő, fekete bugyogó. Róza őnagysága nem igen
látszott ezzel törődni, egész szelid képet vágott hozzá. Ronda
azonban ugy érezte, minttha először bizsergetnék meg ismeretlen
misztériumok és fontos dolgok tünnének fel, a felszin alól, a jó
polgári felszin alól s ekkor látta, hogy az élet tele van rendőri
kihágásokkal. És Ronda félelemmel teli büszkeséget érzett.</p>
<p>Odakünn Kiepernek óriási sikere volt és belekezdett valami uj
számba.</p>
<p>– Most mégis talán el kellene fordulnia, – vélte Róza kisasszony
– most mindent ledobok magamról.</p>
<p>– Ugyan, kis csacsi, hiszen a tanár ur okos és komoly férfi, mit
árthat az neki.</p>
<p>Csakhogy Ronda mégis megfordult. Feszülten fülelt a ruhák
suhogására. Amint ott állt a sarokban, a kövér hölgy hamarosan a
markába nyomott valamit.</p>
<p>– Itt van, fogja.</p>
<p>Ronda elvette, anélkül, hogy tudná, micsoda.</p>
<p>Valami feketeség volt, egész kicsire össze lehetett gyürni és
roppantul meleg volt. Olyan meleg volt, mint valami állat.
Egyszerre csak hirtelenül kicsuszott Ronda kezei közül, mert
<span class="pagenum"><a name="Page_96" id=
"Page_96">-96-</a></span> felfedezte, miért oly meleg; a
szinmüvésznő fekete bugyogója volt!</p>
<p>Közben Ronda felszedte a földről a furcsa jószágot és ijedtében
csöndesen meglapult a sarokban.</p>
<p>Gusztl és a müvésznő munka közben sietve néhány szinpadi
szakkifejezést váltottak egymással. Kiepert elkészült a
számával.</p>
<p>– Most ki kell mennem – mondta a kövér nő – segitsen maga
Rózának az öltözködésben.</p>
<p>És mivel Ronda nem mozdult, folytatta:</p>
<p>– Megsiketült?</p>
<p>Ronda felriadt. »Elaludt«, mint a diákjai szokták, ha hosszura
nyulik valamelyik óra. Azután türelmesen megfogta a füzőzsinórokat.
Frölich kisasszony a vállán keresztül mosolygott fel rá.</p>
<p>– Mért forditott hátat egész idő alatt? Hiszen már régen fel
vagyok öltözve.</p>
<p>Narancsszinü alsószoknyában állott Ronda előtt.</p>
<p>– Különben is – folytatta azután – csak Gusztl miatt mondtam az
elfordulást. Engem nem bánt, amugy is szeretném tudni, hogy tetszik
magának a termetem?</p>
<p>Ronda egy árva kukkot sem felelt és Róza kisasszony
türelmetlenül forditotta el tőle a fejét.</p>
<p>– Jól huzza össze!… De ügyetlen. Adja csak ide, sokat kell még
magának tanulni.</p>
<p>A müvésznő maga füzte össze magát. És mert látta, hogy Ronda
tétlen kezét még mindig esetlenül kinyujtva tartja maga elé, igy
szólt:</p>
<p>– Hát sehogy sem tetszem magának?</p>
<p>– Oh hogyne, természetesen – dadogta <span class=
"pagenum"><a name="Page_97" id="Page_97">-97-</a></span> Ronda
megrettenve. Azután végül nagynehezen kinyögte, hogy a fekete
öltözetben – a feketében – még csinosabbnak találta.</p>
<p>– Kis malac – mondta neki Frölich Róza szinmüvésznő.</p>
<p>A füzőkérdés rendbejött… Gusztlnak is óriási sikere volt a
férjével egyetemben.</p>
<p>– Most azonban én jövök – mondta Frölich Róza kisasszony. – Csak
a képemet kell még kicsit rendbehozni.</p>
<p>A tükör elé ült, lázasan babrált egy csomó tégely, üveg és
festékrudacska között. Ronda egyebet nem látott, csak vékony
karjait, amint folytonosan a levegőt szántották és elhomályosult
szemei előtt valami ködös játék keringett. Rózsaszinü, halványsárga
vonalak keletkeztek, váltakoztak és mindegyiket, mielőtt eltünt
volna, máris másik váltotta fel. Rondának ismeretlen tárgyakat
kellett az asztalról elhoznia. A müvésznőnek szédületes munkája
közben még arra is maradt ideje, hogy lábával dobbantson, ha Ronda
nem azt vette fel az asztalról, amire szükség volt és tekintetével
megcsiklandozta Rondát, ha a kért tárgyat hozta. Bizonyos, hogy a
kisasszony szemei egyre jobban tüzeltek. Végül Ronda világosan
látta, hogy mindezt csak a tégelyek müvelik, melyeket ő
nyujtogatott át neki és melyekkel a nő bedörzsölte a szeme alját.
Azok a piros pettyek okozzák mindezt a szeme szögletében, a
szemöldök fölött azok a vörös vonalak és az a fekete zsir, amit
szempillájára dörzsölt.</p>
<p>– Na még csak a szájam festem ki – mondta Róza.</p>
<p>És egyszerre csak Ronda maga előtt látta Frölich kisasszony
tegnapi szines arcát. Az igazi, <span class="pagenum"><a name=
"Page_98" id="Page_98">-98-</a></span> a tulajdonképpeni Frölich
Róza csak most jelent meg előtte. Ronda látta, hogyan alakult ki és
csak most jött rá a nyitjára. Bepillanthatott egy percre abba a
boszorkánykonyhába, ahol a szépséget, a vidámságot és a lelket
készitik. Csalódottnak és beavatottnak érezte magát. Ezeket
gondolta gyors egymásutánban:</p>
<p>– Ennyi az egész?</p>
<p>És azután:</p>
<p>– Óriási!</p>
<p>A szive hangosan dobogott. Közben pedig a müvésznő egy ronggyal
törülgette le a kezéről a szines zsirt, ami Ronda szivét
megdobogtatta.</p>
<p>Azután Róza feltette a tegnapi elgörbült diadémot a fejére… A
teremben tombolni kezdett a nép. A müvésznő vonogatta a vállát és
szemöldökeit morcolva, megkérdezte Rondát:</p>
<p>– Tetszik magának itt?</p>
<p>Ronda egy betüt se hallott.</p>
<p>– Na most mindjárt csudát lát. Tudniillik ma valami rémitő
bánatos nótát danolok, annak a tiszteletére huzok hosszu szoknyát
is magamra… Adja csak ide azt a zöldet!</p>
<p>Ronda előbb jobbra és balra lendült a ruhák között, ugy hogy a
kabátja szárnyai csak ugy röpdöstek. Végre is meglelte a kért zöld
vacakot és egy szempillantás alatt máris ott állott előtte Róza
egybeszabott, elomló tündérruhában, csak az ölén és a combján
huzódott körül egy rózsafüzér… Felnézett Rondára, Ronda egy szót se
szólt; de a lány meg volt elégedve az arckifejezésével és utána
nagystilü mozdulatokkal lépegetett az ajtó felé. Kevéssel a
küszöbön innen megfordult, mert eszébe jutott, hogy hátul két
zsirpecsét van a ruháján és most Ronda látja azokat. <span class=
"pagenum"><a name="Page_99" id="Page_99">-99-</a></span></p>
<p>– Ezt nem kell azoknak a majmoknak mutogatnom, nincs igazam? –
mondta mélységes megvetéssel. Azután méltóságteljesen megjelent a
tágra nyitott ajtó küszöbén. Ronda elugrott, még megláthatná
valaki.</p>
<p>Az ajtó félig nyitva maradt. Ott künn orditoztak:</p>
<p>– Boldog Isten! – meg: Zöld selyemruha van rajta! – és: – De lóg
a szoknyája!</p>
<p>Némelyek kuncogtak is.</p>
<p>A zongora valami pityergős dalba kezdett. Diszkantban nedves
volt a zokogástól, basszusban pedig krákogott és tüszkölt.</p>
<p>Ronda hallotta Róza kisasszonyt énekelni:</p>
<div class="poem">
<div class="stanza"><span class="i0">Ragyog a hold s a csillagoknak
ezre<br /></span> <span class="i0">Figyelj a halk
ezüsttavon,<br /></span> <span class="i0">Bolygó szerelmed sir fel
epedezve.<br /></span></div>
</div>
<p>A hangok ugy bugyborékoltak az énekesnő bubánatos lelkéből, mint
bágyadt fényü gyöngyszemek fekete örvényben.</p>
<p>Ronda ezt gondolta magában:</p>
<p>– Igen ám!… Ugy bizony!…</p>
<p>Enyhe és bus érzések fogták el. A réshez lopódzkodott és látta,
hogy a lámpák között miként keletkeznek és simulnak el ismét
Frölich Róza kisasszony zöld ruhájának a ráncai… A müvésznő
hátravetette a fejét; Ronda látta a nő rozsdavörös figuráját, rajta
az elgörbült diadémot, kifestett arcát s magasra szökkenő fekete
szemöldökét. Az elülső asztalok egyikénél kék gyapjukabátban
elragadtatott hangon lelkesült egy tagbaszakadt vidéki pasas.</p>
<p>– Jézusom, de gyönyörü! Nahát, elmegy a kedvem a feleségemtől,
ha ilyet látok. <span class="pagenum"><a name="Page_100" id=
"Page_100">-100-</a></span></p>
<p>Ronda fitymáló jóindulattal nézte végig a vidékit; ezt gondolta
magában:</p>
<p>– Igen ám… Ugy bizony…</p>
<p>Ez nem volt ott, amig a müvésznő készült! Ez nem tudta, hogy
miből van a szépsége, nem volt hivatva fölötte itéletet mondani.
Ugy kellett vennie, ahogy kapta és még örülhet rajta, hogyha a
gyönyörüséges Róza kisasszony elvette a gusztusát a saját
feleségétől.</p>
<p>A versszak panaszosan végződött:</p>
<div class="poem">
<div class="stanza"><span class="i0">A csónak ring bus ritmusán
nevednek,<br /></span> <span class="i0">Szivem zokog, a csillagok
nevetnek.<br /></span></div>
</div>
<p>Csakhogy odalenn a hallgatóság között megint elröhögte valaki
magát. A hangulatából kiszakitott Ronda hiába kutatta a tettest. A
müvésznő ujra nekikezdett a második strófának: »Ragyog a hold«… A
refrénnél: »a csillagok nevetnek« már hatan vagy heten nevettek.
Egyik valahol a középen ugy kodácsolt, mint valami néger. Ronda
felfedezte: csakugyan néger volt! Ez a fekete megmételyezte az
egész környezetét, Ronda több nevetésre torzuló arcot pillantott
meg. Ellenállhatatlan vágy fogta el, hogy ezeket az elferdült
nevető izmokat ismét helyükre rángassa. Hol az egyik, hol a másik
lábára állott, szenvedett…</p>
<p>Frölich kisasszony harmadszor jelentette ki:</p>
<div class="poem">
<div class="stanza"><span class="i0">Ragyog a
hold…<br /></span></div>
</div>
<p>– Ezt már tudjuk – mondta valaki szélesen és határozottan.
Néhányan a jobbindulatuak közül csillapitgatták a folyton erősbödő
nyugtalanságot. De a fekete rontó vigyorgása elharapódzott
<span class="pagenum"><a name="Page_101" id=
"Page_101">-101-</a></span> az egész teremben. Ronda egész sor
tátongó szájüreget látott sárga agyarakkal, vagy félholdszerü
fehér, egyik fültől a másikig huzódó fogsorokkal; körszakállas,
vagy felkunkorodó bajuszkás férfiakat. Ronda felismerte a
kereskedőtanoncot, tavalyi diákját, aki tegnap a kikötő felé vivő
meredek utca járdáján az arcába röhögött és aki most Frölich
kisasszony tiszteletére akkorára tátotta a száját, hogy egy szekér
is megfordulhatott volna benne. És Ronda érezte, mint száll fejébe
a vére, a félelemtől hajszolt zsarnok dühe. Frölich kisasszony most
már az ő magánügyévé vált! Helyt állt érette, a kulisszák mögül
leste, hogy jól csinálja-e a dolgát, végleg össze volt vele
kozmásodva és védőjének érezte magát! Személyes sértésnek vette, ha
valaki gátolni merészkedett őnagysága érvényesülését! Az ajtóba
kapaszkodott, mert attól félt, hogy nem tudja magát türtőztetni,
kirohan és fenyegetésekkel, lökésekkel és egyéb fenyitésekkel
figyelemre kényszeriti az iskolakerülő diákok seregét.</p>
<p>Lassanként ötöt-hatot lelt közülök. A terem tömve volt régi
tanévek elvetemült diákjaival! A vastag Kiepert és a vastag Gusztl
körüljárták a termet, kocintottak a vendégekkel, barátkoztak. Ronda
lenézte őket, a romlás lejtőjén haladnak, Frölich kisasszony
azonban tisztult magasságban áll fölöttük, zöld selyemruhájában,
elgörbült diadémmal a fején: csakhogy senki se volt rá
kiváncsi!</p>
<p>– Elég! Hagyja abba!</p>
<p>És Ronda tehetetlenül állott velük szemben! Rettenetes volt!
Bekergethette a diákokat a dutyiba, feladatokat adhatott fel nekik
»át nem vett« tárgyakról, parancsolhatott nekik, a szellemüket
<span class="pagenum"><a name="Page_102" id=
"Page_102">-102-</a></span> elnyomhatta és ha valamelyik gondolni
próbált valamit, rájuk ripakodhatott: »Maga ne gondoljon semmit!«
De arra nem kényszerithette őket, hogy szépnek tartsák azt, amit ő
szépnek tart. Ez volt az elvetemültségük utolsó mentsvára. Ronda
zsarnoki ösztöne a végső megpróbáltatásokat állta…</p>
<p>Alig birta magát türtőztetni. Levegő után kapadozott. Menekülni
akart ebből az ájulatos izgalomból, vonaglott a vágytól, hogy egy
ilyen koponyát egyszer felszakithasson és a szépérzéket meggörbült
ujjakkal benne helyreigazithassa.</p>
<p>Csodálta Róza kisasszony önbizalmát, aki vidám tudott maradni és
a kiabálások és pisszegések közben még kezével csókokat is dob a
közönségnek! Még a vereségében is óriási ez a nő… Ebben a
pillanatban Róza félig elfordult a közönségtől és leszólt valamit a
zongorásank. És fegyelmezett és szolgálatkész arca egyszerre
váratlanul, keserüen és kajánul elfintorodott egyetlen ránditással,
mint valami moziképen. Rondának ugy tetszett, hogy a zongorához
való lebeszélgetés kissé tovább tart a kelleténél és az elfordulás
a lehetőséghez képest tulságosan sok. Tovább már nem szabadna
folytatni; a zsirfoltok a müvésznő hátulsó részén érvényre
jutnának… Egyszerre megint vidáman a magasba lendült Róza,
összefogta zöld selyemruháját, magasra vetette narancsvörös
alsószoknyáját és tiszta szivből elkezdett trillázni:</p>
<div class="poem">
<div class="stanza"><span class="i0">Mert szüz vagyok, kis gyenge
szüz…<br /></span></div>
</div>
<p>A közönség honorálta a müvésznő vidámságát, tapsoltak és
ujráztatni akarták. Róza, az <span class="pagenum"><a name=
"Page_103" id="Page_103">-103-</a></span> ajtót bevágva, visszament
az öltözőbe, rövideket lélegzett és ezt kérdezte:</p>
<p>– Na, mit szól hozzá? Kivágtam magam, mi?</p>
<p>A dolog rendbejött, mindenki meg volt elégedve, csak egészen
hátul a teremben, a fal mellett, a kijárat közelében, Lohmann
támaszkodott meg, fakó és messze tekintetét összekulcsolt karjára
szögezte és azon gondolkozott, hogy versei, az ő szegény versei,
amelyek a közönséges emberek kacajától sötét utcákba menekültek,
most az éjjeli levegőhullámokon elindultak egy hálószoba ablaka
felé, halkan megkopogtatják majd az ablakot és bent senki se
hallja…</p>
<p>A kövér Gusztl meg Kiepert bejöttek az öltözőbe. Frölich
kisasszony fejét nyakába huzta és sértődötten mondotta:</p>
<p>– Csak dumálja még egyszer a fülembe, hogy azt a vacakot
énekeljem, amit az a hülye kölyök firkált!</p>
<p>Ronda hallotta ezt, de nem gondolt semmit mellette.</p>
<p>– Fiacskám, – magyarázta a kövér asszonyság – a közönségben nem
lehet bizni, azt mindenki tudja. Ha nem lett volna itt az a pocsék
néger, akkor bőgnek és nem nevetnek.</p>
<p>– Különben fütyülök rá, – mondta Frölich kisasszony – főként ha
a tanár ur hozat valami jót inni. Mi jót hozat a tanár ur inni?</p>
<p>És két ujját, ugyanugy, mint tegnap, egészen könnyedén az álla
alá biggyesztette Rondának.</p>
<p>– Bort? – tanácsolta Ronda.</p>
<p>– Helyes – szólt elismeréssel a kisasszony. – De milyet?</p>
<p>Ronda nem volt járatos a borokban. Segitségért <span class=
"pagenum"><a name="Page_104" id="Page_104">-104-</a></span>
könyörgött a szemeivel, mint a diák, aki belesül a leckéjébe.
Kiepert és nője feszült izgalommal lesték a szavait.</p>
<p>– P-vel kezdődik – mondta felvidulva Róza kisasszony.</p>
<p>– Palugyai – jegyezte meg Ronda és beléizzadott. Ő nem volt
modern filológus s igy nem is tartozott tudni, mi áll a borlapon.
Ismételte:</p>
<p>– Palugyai.</p>
<p>– Azt csak igya maga ki – rimelt rá Róza. – P után e
következik.</p>
<p>Ronda nem tudta, mi lehet az.</p>
<p>– Azután jön zs, utána g és ő… Na, maga se jön rá semmire.
Igazán furcsa, hogy semmire a világon nem jön rá!</p>
<p>Ronda képe egyszerre felderült a naiv boldogságtól.
Kitalálta:</p>
<p>– Pezsgő.</p>
<p>– Na, hál’ Istennek – mondta a müvésznő. Gusztl és Kiepert is
helyeselték a megoldást. Az artista elment, hogy megrendelje. Mikor
visszafelé jött a termen keresztül, a vendéglős maga cipelt előtte
egy nagy hütővödröt, amiből két nyak kandikált kifelé. Kiepert
trikóban volt. Felfujta a pofáját, a közönség vihogott
körülötte.</p>
<p>A müvész-szobában lassacskán ugyancsak felvidámodtak. Ronda
minden pohárnál ezt gondolta: – ez az én borom, ebbe semmi
beleszólása Lohmannak. Frölich kisasszony is éppen ezt mondta:</p>
<p>– Pezsgőt bizony még egyszer se fizettek a maga drága
diákjai.</p>
<p>Róza hevesebben kezdte szemével csiklandozni Rondát.
<span class="pagenum"><a name="Page_105" id=
"Page_105">-105-</a></span></p>
<p>– Törődöm is én ővelük.</p>
<p>És mivel Ronda nem értette el a célzást, egyet sóhajtott.
Kiepert felemelte a poharát.</p>
<p>– Éljen a szerelem! Tanár ur!</p>
<p>És kettejükre hunyorgatott. Őnagysága boszusan mormolta a fogai
között:</p>
<p>– Nehéz egy ember.</p>
<p>A kövér hölgynek át kellett öltöznie a legközelebbi számhoz,
mert az ének után megint akrobatamutatványok jöttek sorra.</p>
<p>– De azt már mégse szabad meglátnia, – mondta – hogyan bujok
bele a trikóba. Neem, olyan jóba még nem vagyunk.</p>
<p>Három széket egymás hegyébe rakott, a támláit elfüggönyözte
szoknyákkal és mögéjük bujt. Fölfelé elég magas volt a fal, de
szélességében bizony Gusztl teste tulterjedt rajta. A többiek
minduntalan megpillanthattak egy-egy kibuggyanó darabkát husából és
ilyenkor egyet rikkantottak. Róza kisasszony végigdőlt az asztalon,
ugy kacagott és sikerült Rondát a kicsapongásban annyira magával
ragadnia, hogy többször nyujtogatta a nyakát és bekacsintgatott
Gusztl rejtekébe. Gusztl vihogott, Ronda visszatorpant és azután
ujra pedzette a félszeg tréfát.</p>
<p>A müvésznő fáradtan felkelt. Visszatartotta a lélekzetét és ezt
mondta:</p>
<p>– Biztos vagyok, hogy velem ilyet nem merne megtenni.</p>
<p>Azután fujt egyet.</p>
<p>A terem uj müvészi attrakciót kivánt, lármázott, a zongora már
nem elégitette ki. A kövér házaspár kiment.</p>
<p>Rondával együtt maradván, minden erejét összeszedte őnagysága.
Ronda zavartan izgett-mozgott. <span class="pagenum"><a name=
"Page_106" id="Page_106">-106-</a></span> Egy pillanatig csend volt
az öltözőben, künn kornyikáltak. A nő fanyalogva mondta:</p>
<p>– Már megint az a vacak hazafias dal. Jaj de utálom!… De lássa,
maga észre se vette, micsoda változás történt itt tegnap óta.</p>
<p>– Itt a dutyiban? Itt? – dadogott Ronda.</p>
<p>– Ne is érdeklődjék, maga semmit se vesz észre… Mi volt tegnap a
tükrön, jobbról és balról?</p>
<p>– Igen, igen… hogyne, természetesen… két virágcsokor.</p>
<p>– S maga hálátlan észre se veszi, hogy a maga tiszteletére mind
a kettőt tüzrevetettem.</p>
<p>A müvésznő duzzogott, foghegyről beszélt. Ronda a kályha felé
bandzsitott és belevörösödött az örömbe; mert Frölich szinmüvésznő
őnagysága feltüzelte Lohmann csokrait. Ronda nyugtalankodni
kezdett; az az ötlete támadt, hogy Lohmann két csokra helyett másik
két csokrot hoz, melyeket ő maga ad át majd a müvésznőnek…
Megállapitotta, hogy a vörös függöny mögött nincs senki. És
Lohmannal mindenáron vetélkedni akart.</p>
<p>– Kedves – hogyne, természetesen – kisasszony, tegnap – nemde
ugyebár – még érintkezett a diákokkal?</p>
<p>– Miért ment el oly korán? Mit csináljak, hogyha, se szó, se
beszéd, bejönnek… De megmondtam nekik, különösen az egyiknek…</p>
<p>– Ez szép magától… És mikor ma este ide jött a vendéglőbe –
nemde ugyebár – találkozott a három diákkal?</p>
<p>– Képzelheti, hogy örültem nekik.</p>
<p>– Kedves kisasszony, ha nem tud lemondani a virágról és a
pezsgőről, akkor hozzám <span class="pagenum"><a name="Page_107"
id="Page_107">-107-</a></span> forduljon és ne hozzájuk. Nem tudom
eléggé kárhoztatni azt, hogy a diákokat ide csábitja.</p>
<p>És Ronda fülig vörösödött, felvidult, minden tehetsége
csodálatosan meghatványozódott és most már egész világosan látta,
hogy azt a vacak dalt, amit őnagysága megvetéssel vett le a
programmról, azt a dalt Lohmann irta. Ronda hozzátette:</p>
<p>– És azt a dalt se énekelje többet. Egyáltalán sohase énekelje
Lohmann dalait.</p>
<p>– És ha nem tudnék róla lemondani, – kérdezte a szinésznő
mosolyogva – irna nekem maga?</p>
<p>Ronda erre nem volt elkészülve, de azért megnyugtatta:</p>
<p>– No, majd meglátjuk.</p>
<p>– Próbálja meg! És különben is mit fél? Csak el kell
kezdeni.</p>
<p>A nő összecsücsöritette a száját és az arcát feléje emelte.</p>
<p>De Rondát nem vette rá a lelke. Gyámoltalanul, tétova
bizalmatlansággal nézett rá. A nő megsokalta:</p>
<p>– Akkor mért van itt?</p>
<p>– Mert a diákoknak nem szabad – hebegte.</p>
<p>– Jó, jó. – És kikapcsolta a ruháját. – Át kell öltöznöm.
Segitsen.</p>
<p>Ronda segitett. A kövér házaspár szomjasan érkezett vissza, a
diadaltól mámorosan. Az egyik üvegben volt még egy pohárkára való.
Kiepert késznek nyilatkozott még egy üveg pezsgőt hozni. Ronda
szépen megkérte rá. Róza kisasszony gyorsan töltött, mert énekelnie
kellett. A dicsőség szólitotta. A pezsgő egyre édesebb lett, Ronda
egyre boldogabb. Az artista most <span class="pagenum"><a name=
"Page_108" id="Page_108">-108-</a></span> kézen mászott ki a
szinpadra és határtalan tetszést aratott. Ettől kezdve igy
mutatkozott a közönségnek.</p>
<p>Róza temperamentuma minden számnál villanyosabb lett s a
közönség mindig jobban és jobban elismerte. Ronda gondolni se mert
arra, hogy egyszer fel kell kelnie erről a székről. Már az utolsó
vendégek is szállingóztak. Róza az örömtől sugárzott és igy
szólt:</p>
<p>– Édes tanárkám! Vasárnaponkint itt még cifrábban megy.</p>
<p>És erre csuklani kezdett. Ronda csodálkozva nézte a mámor
fátyolán keresztül, amint a nő az orrát az asztalon heverő két
kezébe dugta és elgörbült diadémja rángatózott.</p>
<p>– Bizony azért ez az élet se fenékig tejföl – fakadt ki Róza. –
Cifra nyomoruság.</p>
<p>A nő még egy verset jajgatott. Ronda kinosan erőlködött, hogy
megvigasztalja. Közben kivülről bejött Kiepert, felemelte Rondát a
székről és kijelentette, hogy kikiséri. Az ajtóban eszébe jutott
neki valami. Megfordult, a keze hadonászott a levegőben és Róza
felé erőlködött, aki már aludt és ezt motyogta a fülébe:</p>
<p>– No, majd megpróbálunk valamit tenni.</p>
<p>Ezt a tanárok a vizsga előtt szokták mondani annak a diáknak,
akit át akarnak csusztatni, aki iránt rokonszenvet éreznek. Ronda
azonban ezt még egyetlen egy diáknak se mondta, egy diák iránt se
érzett rokonszenvet.</p>
<div class="chapter">
<h2>VII.</h2>
</div>
<p>Negyed kilencre járt és Ronda még mindig nem jött. Az osztály
élt a szabadságával, lármázott, <span class="pagenum"><a name=
"Page_109" id="Page_109">-109-</a></span> hogy belekábult és
belebutult. Mindenki kiabált, de senkise tudta miért:</p>
<p>– Ronda! Ronda!</p>
<p>Némelyek arról hallottak, hogy meghalt. Mások arra esküdtek,
hogy a gazdasszonyát otthon bezárta a dutyiba, halálra éheztette és
most a tanár ur a börtönben hüsöl. Lohmann, Ertzum és Kieselsack
csak hallgatott.</p>
<p>Ronda észrevétlenül, hosszu lépésekkel a dobogóra surrant,
vigyázatosan a székre ült, mintha fájnának a csontjai. Sokan észre
se vették és tovább bömböltek:</p>
<p>– Ronda!</p>
<p>Ronda azonban ezuttal nem igen iparkodott, hogy »megcsipje«
őket. Vánnyadt és szürke volt, türelmesen várt, mig szóhoz
engedték, a felelőkkel pedig – szinte betegesen – bakafántoskodott.
Tiz percig hagyta, hogy egy diákja, akinek különben segiteni
szokott, rosszul forditson. A másiknak nyomban, haragtól
tajtékozva, a szavába vágott. Ertzumon, Kieselsackon és Lohmannon
közönyösen keresztülnézett, – de csak rájuk gondolt. Azon
tépelődött, nem látták-e, mikor tegnap éjjel hazafelé botorkált,
egy ház sarkánál, ahol két kezét a falra tapasztva tapogatózott.
Azt hitte, hogy beléjük botlott, hogy bocsánatot is kért tőlük… Az
esze azonban még most is ép maradt, világosan látta, hogy nem kell
mindent az emberek orrára kötni, ami bensejében elviharzott.</p>
<p>Pokolian szenvedett, hogy ebben a dologban nem lát világosan.
Mit tudott a három elvetemült?… És mi történhetett tegnap, azután,
hogy otthagyta őket? Visszamentek a Kék Angyalba? Lohmann
visszasompolygott az öltözőbe?… Frölich szinmüvésznő sirt;
lehetséges, <span class="pagenum"><a name="Page_110" id=
"Page_110">-110-</a></span> hogy már aludt is. Talán Lohmann
keltette fel… Ronda égett a vágytól, hogy őt a legnehezebb részből
feleltesse meg. De nem volt hozzá mersze.</p>
<p>Lohmann, Ertzum gróf és Kieselsack folyton fixirozták.
Kieselsack a helyzetet kómikusnak, Ertzum megalázónak, Lohmann
szánalmasnak találta; de ettől függetlenül mindhárman
beleborzongtak, valami titkos rémület szállta meg őket, hogy a
zsarnokkal sötét egyetértésben halásztak a zavarosban.</p>
<p>Az iskola udvarán, a tizperc alatt, Lohmann a napfényes falhoz
támaszkodott, összekulcsolta karjait és amint tegnap a füstös terem
fala mellett a boldogtalanságát hallotta felcsendülni verseiben,
Ertzum egyszerre csak ott termett és tompán kérdezte:</p>
<p>– Igaz hogy az asztalon feküdt és aludt? Nem hittem.</p>
<p>– De igen és horkolt. Ronda leitatta.</p>
<p>– Gazember! Ha még egyszer…</p>
<p>Ertzum elszégyelte magát és elharapta a fogadkozását. Némán az
iskola járma alá hajolt. Rondánál jobban utálta a saját
nyavalyáját. Érezte, hogy nem méltó Rózára!…</p>
<p>Kieselsack ide-oda surrant a diákok közt, a két cinkostárs
mellett és kezét a szájára tapasztva, ferdült szájjal, a szörnyü
ujjongástól rázva, odasugta nekik:</p>
<p>– Lépre kerül, meglátjátok, hogy lépre kerül.</p>
<p>Aztán, mielőtt továbbment volna, gyorsan kérdezte:</p>
<p>– Eljöttök ma?</p>
<p>Két társa megvetően a vállát vonta. Persze, hogy elmennek.
<span class="pagenum"><a name="Page_111" id=
"Page_111">-111-</a></span></p>
<p>Rondának a szinésznő látogatása kötelességévé lett és annál
jobban örült neki, minél inkább összebarátkozott vele. Hogy Lohmann
meg ne előzze, mindig elsőnek ment a Kék Angyalba. Elrendezte a nő
toalettszereit, kikereste a tiszta alsónadrágokat és bugyogókat,
amit foltozni kellett, félretette egy székre. A szinésznő későn
jött, mert tudta, hogy Ronda mindezt elintézi. Lassanként
megtanulta azt is, hogy szürke ujjait hegyesen összefogja, a nő
szalagjának a bogát feloldta, csokrait egyenesre huzta, tüit
ügyesen kihalászta a ruháiból. Mikor a nő festette magát, siető
karjának rózsás és halványsárga játékát lassanként értelmes
mozdulatokra tagolta. Arca palettáján kiismerte magát, a szines
rudak és üvegcsék, a poros-zacskók és iskatulák, a zsiros-dobozok
és szelencék nevét és mirevalóságát megtanulta; csendben és buzgón
gyakorolgatta magát. A nő észrevette előmenetelét. Egy este a tükör
elé telepedett egy székre és ezt mondta Rondának:</p>
<p>– Gyerünk.</p>
<p>És Ronda oly gyöngyül megcsinálta a fejét, hogy a nőnek
egyetlenegy ujját se kellett kenőcsbe mártani. Csodálkozott is a
tanár ur készségén s tudakolta, hogy tanult bele ennyire. Ronda
vörös lett mint a rák és valamit dadogott; de a nő kiváncsiságát
nem tudta kielégiteni.</p>
<p>Ronda örült, hogy az öltözőben ily sokra vitte. Lohmann most már
nem üti ki a nyeregből. Észrevenné-e például Lohmann, hogy azt a
rózsaszin spanyol köpenyt már át kell festetni? Igen, hogyha
emlékezetét Homérosz versének szorgos beemlékezésével megedzette
volna! Most kisül, micsoda a hanyagság következménye!… És a földön
heverő fehérnemük s a <span class="pagenum"><a name="Page_112" id=
"Page_112">-112-</a></span> butorok közt ugy surrant át Ronda, mint
egy nagy, fekete pók, ügyesen kapkodta ki ezt-azt vékony,
begörbitett ujjaival. Szürke, szögletes kezei alatt suhogva és
zizegve simultak ki a porhanyó kelmék. Némely ruhadarab idomokká
gömbölyült, amelyeket a ruhák simán megőriztek, – egy karrá, egy
combbá, amire Ronda elfogódottan bandzsitott, ezt gondolván:</p>
<p>– Igen ám, – ugy bizony.</p>
<p>Ilyenkor az ajtóhasadékhoz lopódzott, kikukucskált, hogy lássa a
nőt, akinek hangja a zongora dörgése közben sipolt és rikoltott, a
tagjai beleböktek a füstbe, a bamba, puffadt fejekbe, amelyek mint
buta tulipánok egy virágágyban, bámulták. Büszke volt a nőre,
megvetette a termet, hogyha tapsolt, felfröccsent a gyülölete,
hogyha hallgatott; – és egész különös érzelmekkel viseltetett a
terem iránt, hogyha hörgött a kéjtől, mert ekkor a nő mélyen
meghajolt és a csupasz mellét odaforditotta. Ekkor Ronda kéjesen
bizsergő fájdalmat érzett…</p>
<p>… Majd berobbant a nő, a tetszés szélrohama söpörte be az ajtón
és Ronda vállára tette az esti köpenyét, a nyakát kissé szabad volt
bepuderezni.</p>
<p>Amellett még szeszélyeskedett is őnagysága. Aszerint következtek
Ronda számára a jó vagy rossz órák, amint vagy a vállát nyujtotta
felé nagykegyesen, vagy pedig a puderes puflit vágta a képibe, hogy
szegény majd megvakult tőle. Ronda nőbuvárló tekintete tul a ruhán
és a testen ismeretlen mélységekbe hatolt. Rájött, hogy a
ruhadarabokon és a puderen érezni, szinte szagolni lehet a lelket;
hogy puder és ruha csaknem egyet jelent a lélekkel… <span class=
"pagenum"><a name="Page_113" id="Page_113">-113-</a></span></p>
<p>A müvésznő hol türelmetlenül bánt vele, hol pedig barátságosan.
És Rondát kihozta a sodrából, ha őnagysága hirtelen, minden átmenet
nélkül barátságot pózolt. Sokkal kellemesebb volt a dühe… Időnként,
előre kieszelt terv szerint kezelte Rondát, de a terv
keresztülvitele untatta; miheztartási szabályokat irt elő
sajátmagának, amiket betartott ugyan, de minden meggyőződés nélkül.
Majd hirtelen adta az előkelőt és modorában enyhén érzelmes
árnyalatokat vegyitett. Odaadó arcot mutatott; olyant, amilyet
minden nőnek ajánlatos használni olykor, hogyha komoly férfival
akar kikezdeni. De egyszerre megint félrelökte Rondát, mint egy
csomó alsószoknyát a székről és ilyenkor Ronda – maga se tudta
miért – megkönnyebbülten lélekzett fel.</p>
<p>Egyszer arcul is legyintette. Utána sebesen kapta vissza a
kezét, jól megnézte, megszagolta és mereven mondta:</p>
<p>– Hiszen maga zsiros.</p>
<p>Ronda irult-pirult. És Rózából kibuggyant a szó:</p>
<p>– Ez festi magát! Ttyhü az áldóját! Hát azért tudta ugy?
Titokban saját magán tanulmányozta! Oh, maga – Ronda!</p>
<p>Ronda elképedt.</p>
<p>– Ugy bi-zony: maga Ronda!</p>
<p>Körültáncolta.</p>
<p>És Ronda boldogan mosolygott… Hát tudja a »nevét«, Lohmann
mondhatta meg neki és a többiek, bizonyára már kezdettől fogva
tudja. Ronda rázkódott az izgalomtól, de ez az izgalom nem volt
kellemetlen, hanem inkább jóleső. Ez szeget ütött a fejébe és
enyhén elszégyelte magát. Miért oly boldog most, hogy Frölich
<span class="pagenum"><a name="Page_114" id=
"Page_114">-114-</a></span> kisasszony csufnevén nevezte. Mindegy,
boldog volt. Azonkivül nem is volt szabad gondolkoznia ezen,
Rózácska sörért küldte.</p>
<p>Ronda nemcsak megrendelte a sört, de a vendéglőst követte is,
mikor a poharakat vitte a termen keresztül és azáltal, hogy
ilymódon hátulról eltakarta a poharakat, sikerült megakadályoznia,
hogy mások utközben elkapkodják. Egyszer a »Kék Angyal«-hoz cimzett
vendéglő tulajdonosa azt ajánlotta Rondának, hogy vigye be ő maga a
sört. Ronda oly előkelő tartózkodással utasitotta vissza ezt az
ajánlatot, hogy nyomban beléfojtotta a szót.</p>
<p>Mielőtt őnagysága ivott volna, igy szólt:</p>
<p>– Isten éltesse, Ronda!</p>
<p>Azután elgondolkozott:</p>
<p>– Fura ugy-e, hogy Rondának hivom? Hát bizony ez kissé fura.
Hiszen semmi közünk sincs egymáshoz. Mióta is tart már az
ismeretségünk? Hogy meg lehet szokni valakit… De nem, nem igaz.
Kiepert és a felesége mehetnének akár a fenébe is énmiattam, egy
könyet se ejtenék értük. Maga azonban, maga más…</p>
<p>A szemei lassacskán elmélyültek és megmerevültek. Elmerengve
kérdezte Rondát:</p>
<p>– De hát mi lesz, hát mi a szándéka?</p>
<div class="chapter">
<h2>VIII.</h2>
</div>
<p>Erről maga Ronda se gondolkozott és csak egy dolog
nyugtalanitotta őt, hogyha estente elvált a nőtől: az, hogy nem
tudja, hányadán van Kieselsack-kal, Ertzummal és Lohmannal.
Minthogy roppant félt attól, amit ők a tilosban müveltek, azt
hitte, hogy minden lehetséges, <span class="pagenum"><a name=
"Page_115" id="Page_115">-115-</a></span> az emberek között lévő
határok pedig nem is léteznek. Künn a »Kék Angyal«-ba vivő utcán
egyszer hallotta a lépteiket. Halkitotta a lépteit, nehogy
feltünjék nekik, hogyha megállapodik. Egy házsarok mögött lesbe
állt és észrevétlenül – a fejét elforditva – rajtuk ütött. A diákok
visszatorpantak; de Ronda vidáman, szikrázó tekintettel mondta:</p>
<p>– Nos, amint látom, önök – nemde ugyebár – a müvészetre
szomjaznak. Ez szép önöktől. Csak jöjjenek, a hallottakat még
egyszer élvezzük, közösen, igy legalább alkalmam lesz megtudni,
minő előmenetelt tanusitottak.</p>
<p>A három diák megállott és mert semmiképp sem értették meg a
zsarnoknak ezt az ijesztő pajtáskodását, igy folytatta Ronda:</p>
<p>– Minthogy látom, miképpen készülnek s ezuttal fogalmat
alkothattam magamnak általános müveltségükről is, megjegyzem
önöknek, – igen ám ugy bizony – hogy e tapasztalatom majd sulyosan
latba esik az évvégi bizonyitványok idején.</p>
<p>Lohmannt karon ragadta, a másik kettőt pedig előre küldte.
Lohmann fanyalogva ment vele; de Ronda minden teketória nélkül a
hetedikes kupléjáról kezdett beszélni.</p>
<p>»Bolygó szerelmem sir fel epedezve« – idézte Ronda. – A szerelem
mint elvont dolog, mint absztraktum egyáltalán nem sir fel.
Minthogy azonban ön a szerelmet ugy akarja látni, mint a saját
lelkiállapotának megszemélyesitését, perszonifikációját és minthogy
ez a költői csapongás önből kitör és egy állitólagos ezüst tó
mellett sir, hagyján. Nekem azonban, mint tanárjának, meg kell
jegyeznem, hogy az emlitett lelkiállapot egy hetedikeshez, egy
olyan hetedikeshez, <span class="pagenum"><a name="Page_116" id=
"Page_116">-116-</a></span> akinek nincs rendben a szénája,
semmiképp sem illik.</p>
<p>Lohmann megriadt és elkeseredett, mert a lelke egy darabját
Ronda száraz ujjai között nyomogatta s igy szólt:</p>
<p>– Ez, tanár ur, elejétől végéig költői szabadság. Merész és
hazug játék, l’art pour l’art, ha tetszik ismerni ezt a kifejezést.
A lelkemmel semmi köze sincs.</p>
<p>– Igen ám, tulajdonképpen – makogta Ronda. – A dalocska sikerét
– jól jegyezzük – egyedül a szinmüvésznő lendületes előadásának
köszönheti.</p>
<p>Ronda e név emlitésére halhatatlan büszkeséget érzett, amit
azzal fojtott el, hogy a lélekzetét visszatartotta. Többet nem is
beszélt róla. Korholta Lohmann regényes költészetét s Homérosz
szorgalmas tanulmányozását ajánlotta neki. Lohmann azt állitotta,
hogy Homérosz nehány költői passzusát is régen tulhaladták már. A
haldokló kutya, amelyet Odysseus visszatérésénél rajzol Homérosz,
sokkal jobban meg van irva Zola regényében, La joie de
vivre-ben.</p>
<p>– Ha tetszett róla hallani a tanár urnak – tette hozzá.</p>
<p>Végre a Heine-szobor elé értek és Ronda parancsoló hangon,
boszusan kiáltott az éjszakába, Lohmann felé:</p>
<p>– Nem! Soha!</p>
<p>A város kapuja elé érkeztek; Rondának el kellett volna válni.
Ehelyett azonban Kiselsackot magához intette s tovább ment vele a
sötét réteken:</p>
<p>– Most menjen Ertzum barátjával – szólt Lohmannhoz. Hirtelenül
minden atyai gondját Kieselsackra összpontositotta. Ennek a diáknak
<span class="pagenum"><a name="Page_117" id=
"Page_117">-117-</a></span> családi viszonyai meglehetősen ziláltak
voltak. Az apja éjjeli révhivatalnok volt, Kieselsack azt mondta,
hogy a nagyanyjánál lakik. Ronda pedig elgondolta, az az
öregasszony nem igen korlátozhatja éjjeli kiruccanásait. És a »Kék
Angyal« kapuja sokáig nyitva volt…</p>
<p>Kieselsack sejtette, hova akar kilyukadni. Igy szólt:</p>
<p>– Bizony a nagyanyám néha el is agyabugyál.</p>
<p>Ertzum Ronda éber tekintetének hatása alatt ökölbe szoritotta
kezét, pár lépéssel haladt a tanárja előtt és tompán mondta
Lohmannak:</p>
<p>– Ajánlom az öregnek, hogy ne nagyon hepciáskodjék, mert most
cudarul megjárhatja. Végre mindennek van határa.</p>
<p>– Csillapodjál – mondta Lohmann. – Ne ragadtasd el magadat.</p>
<p>Ertzum tovább szikrázott:</p>
<p>– Most bevallok neked valamit… Itt magunk vagyunk, lámpa sincs,
a legközelebbi rendőr csak Blöss asszony háza előtt áll. Ha
megfordulok és leütöm őt, ugy-e nem fogtok le… Az a lány… az a lány
egy ilyen hitvány, egy ilyen dög karmai között van! Az ő hamvas
szüzisége!… Meglátod, valami iszonyu történik!</p>
<p>Ertzum egyre jobban belemelegedett, mert érezte, hogy csodálják.
Ez nem zavarta, a hetvenkedését se szégyelte, mert ma képesnek
érezte magát mindenre, ma állta a szavát.</p>
<p>Lohmann vonakodott.</p>
<p>– Kétségtelenül nagy dolog lenne, ha agyonütnéd – jegyezte meg
fáradt hangon. – Csakhogy egyetlen bátor gesztust se merünk
megtenni… egy ajtót se merünk felszakitani… inkább <span class=
"pagenum"><a name="Page_118" id="Page_118">-118-</a></span> mögéje
bujunk és félünk, hogy megcsipnek, attól tartunk, hogy valaki
belülről kinyitja.</p>
<p>Lohmann hallgatott, feszülten várta, hogy a társa a szemébe
mondja, leleplezze, hogy Dom Breetpoot asszonyt szereti.
Gondolatban egy revolverrel játszott, amely ilyen esetben mindig
készen várt rá… De vallomását nem hallotta meg, szétpukkant a
levegőben.</p>
<p>– Más kérdés az – és Lohmann elhuzta a száját – hogy
megteszed-e. Persze, hogy nem teszed meg.</p>
<p>Ertzum vadul hátratorpant, Lohmann látta jól, mert Blöss asszony
lámpája már odavilágitott, hogy a barátja elalél, az ájulat
környékezi. Megragadta a karját:</p>
<p>– Ne bolondozz!</p>
<p>Lohmann tetette magát, hogy el se hitte a rosszullétét:</p>
<p>– Ugyan kérlek, hisz ez nem is komoly ügy. Nézd meg ezt az
alakot, kérlek. Ezt gyilkolnád meg? Ezen csak mulatni lehet, az
ember a vállát vonja. Nem szégyelnéd, ha az öreg Rondával együtt
kerülnél be az ujságokba? Ez kompromittálna.</p>
<p>Ertzum nehéz, sürüvérü szédülete elült. Lohmann kissé
megvetette, hogy ily hamar magához tért.</p>
<p>– Látod, – jegyezte meg – multkor is tenned kellett volna
valamit és nem tetted meg. Kértél Breetpoot-tól pénzt?</p>
<p>– Neem.</p>
<p>– Látod. A gyámod elé akartál lépni, be akartad vallani a
szenvedélyed és azt, hogy el akarsz szökni a nővel, hogy már férfi
vagy és hogy inkább szolgálsz két évig, minthogy a <span class=
"pagenum"><a name="Page_119" id="Page_119">-119-</a></span>
kedvesedet egy fenevad tönkretegye. Miatta mindent otthagytál
volna: ezt akartad.</p>
<p>– Semmit se értem volna el.</p>
<p>– Miért?</p>
<p>– Pénzt ugy se adott volna. Csak erősebben fogott volna. Most
nem is találkozhatnék Rózával.</p>
<p>Lohmann is valószinünek tartotta, hogy a gyám igy
cselekszik.</p>
<p>– Tudunk neked háromszáz márkát keriteni – mondta hanyagul. – Ha
meg akarsz vele szökni…</p>
<p>Ertzum a fogai közt sziszegte:</p>
<p>– Köszönöm.</p>
<p>– Nem? Akkor nem.</p>
<p>Lohmann halkan és kajánul nevetett.</p>
<p>– De igazad van. Az ember százszor is meggondolja, grófnővé
tegyen-e valakit. És Róza másképp nem hajlandó.</p>
<p>– Én sem akarnám másképp – mondta Ertzum megtörten és
egyszerüen. – De ő sehogyse akar… Ó, ha tudnád. Senkise sejti, hogy
vasárnap óta kétségbe vagyok esve. Nevetséges, hogy ti ugy
beszéltek velem, mintha még mindig a régi lennék – és én is ugy
beszélek.</p>
<p>Hallgattak. Lohmann nagyon elégedetlen volt; érezte, hogy
megrontották, sértették Dora Breetpoot iránt való szerelmét, mert
Ertzum e kómikus nő miatt szintén tragikus helyzetbe sodródott.
Ertzum és Róza nagyon is közel kerültek hozzá.</p>
<p>– Nos? – kérdezte Lohmann, homlokát ráncolva.</p>
<p>– Igen, vasárnap történt, mikor kirándultunk Hünengrab-ba,
veled, Kieselsack-kal és – Rózával… <span class="pagenum"><a name=
"Page_120" id="Page_120">-120-</a></span></p>
<p>Róza egészen velem, kivételesen Ronda nélkül: olyan boldog
voltam. Biztos voltam a dolgomban.</p>
<p>– Igen. Eleinte kitünő kedved volt. Olyan ricsajt csaptál.</p>
<p>– Igen. Ha erre a ricsajra gondolok, – ez azelőtt volt – akkor
még más ember voltam… Reggeli után az erdőbe mentünk, Róza és én;
te és Kieselsack aludtatok. Nekiduráltam magamat; az utolsó
pillanatban inamba szállt a bátorság. De azért olyan jól bánt
velem, sokkal jobban, mint veled… ugy-e? Csak a vallomásomat várta.
Pénzt vettem magamhoz, biztosan hittem, hogy vissza se megyünk a
városba, az erdőn keresztül egyenesen az állomásra szaladunk.</p>
<p>Elnémult. Lohmann meglökte.</p>
<p>– Talán nem szeret – eléggé?</p>
<p>– Azt mondta, hogy még nem ismer. Nem tartod ezt ürügynek?…
Pedig akart, mindketten el voltunk határozva; de azt mondta, hogy
könnyen becsukhatják, mert elcsábitott egy kiskorut.</p>
<p>Lohmann dühösen küzdött a nevetéssel.</p>
<p>– Ez a hidegség – válaszolta erőlködve – nem helyes. Legalább
azt hiszem, hogy te sokkal jobban szereted őt. Meg kellene
fontolnod, nem lenne-e okosabb, hogyha ezután félárbocra eresztenéd
a vitorlát… Nem érzed, e kirándulás után nem érdemli meg, hogy
egész jövődet odavesd neki?</p>
<p>– Nem, nem érzem – mondta Ertzum komolyan.</p>
<p>– Akkor semmit se lehet csinálni – felelte Lohmann.</p>
<p>Thelander pap házához értek. Ertzum a póznán <span class=
"pagenum"><a name="Page_121" id="Page_121">-121-</a></span>
felmászott az erkélyre. Ronda Kieselsack és Lohmann közt állt és
utána nézett. Mikor Ertzum belépett az ablakba, Ronda révetegen
elindult. Arra gondolt, hogy Ertzum ujra lemászhat, ha kedve
szottyan… De Ertzumtól nem tartott; megvetette az együgyüségét.</p>
<p>A két diákot visszavezette a városba és Kieselsackot
elkalauzolta addig a házig, ahol a nagyanyja lakott s átadta a
nagyanyai fennhatóságnak.</p>
<p>Aztán Lohmannt is elvezette az atyai házba, hallotta amint a
kapu bezárult, látta, amint a fény fönn felgyulladt, nyügösen várt,
amig kilobbant és aztán még egy darabig várt. Semmise történt.</p>
<p>Ronda csak aztán mert lefeküdni.</p>
<div class="chapter">
<h2>IX.</h2>
</div>
<p>A kiváncsiakat mind elriasztotta Ronda a müvész-szoba ajtaja
elől. Az idegen matrózok azt gondolták, hogy ő a gazda, aki az
artistákat felfogadta. Azok, akik nem a társulat direktorát
sejtették benne, azt hihették, hogy a müvészgárda egyik tagjának az
édesapja. Közbül pedig ültek azok, akik ismerték és sunyin
vigyorogtak fölötte.</p>
<p>Eleinte hangosan gunyolták. Ronda nem törődött velük. Neki itt
különös jogai voltak. A többiek csakhamar rájöttek erre. Érezték,
hogy ők itt a megalázottak, akik olcsó pénzükért bámészkodnak – és
Ronda megértő tekintettel tárta fel Frölich Róza szinmüvésznő,
mindnyájuk közös vágya előtt az ajtót. Akaratuk ellenére tisztelni
kezdték Rondát és hiába <span class="pagenum"><a name="Page_122"
id="Page_122">-122-</a></span> igyekeztek, nap-nap után kevésbé
sikerült őt nevetségesnek látni. Csak a háta mögött sugdosódtak, a
nagykereskedések hátsó irodáiban. Az első hirek, Ronda uj élete
folyásáról, innen szivárogtak ki. A városban nem hitték el azonnal.
Az öreg Ronda régi diákjai egyik nap azt állitották, hogy bezárta a
gazdasszonyát a dutyiba, másnap megint valami mást pletykáltak. Ez
rá vallott, az egész város nevetett rajta.</p>
<p>Egyik fiatal tanár, a legöregebb professzornak, egy nagyothalló
aggastyánnak védelme alatt, elment a »Kék Angyal«-ba és
meggyőződést szerzett az igazságról. Másnap reggel, a tanári
szobában, a süket professzor fenkölt szónoklatot tartott a tanári
állás méltóságáról. A fiatal tanár cinikusan mosolygott hozzá. A
többiek félrenéztek; sokan a vállukat vonogatták. Ronda megrémült.
Ugy érezte, hogy az ő hatalmi területére betörnek. Az álla
csattogott és ezt nyögte ki:</p>
<p>– Ehhez önnek – jól jegyezzük meg – nincsen semmi köze.</p>
<p>Még egyszer megfordult.</p>
<p>– Az én méltóságom – nemde, ugyebár – a legszemélyesebb
magánügyem.</p>
<p>Nehányat nyeldekelt és reszketve ódalgott el. Még félutról is
vissza szeretett volna menni. Napokig keseritette az a gondolat,
hogy nem tisztázta ezt az ügyet. Ki kellett volna jelentenie, hogy
Frölich Róza szinmüvésznő különb valamennyi tanárnál, szebb, mint a
süket, öreg professzor, még az igazgatóhoz se mérhető. Nincs több
olyan kiváló teremtés, mint ő és méltó Rondához, magasan fölötte
áll az egész emberiségnek és mindenki halálos bünt követ el, aki
megbántja, vagy kételkedik benne. <span class="pagenum"><a name=
"Page_123" id="Page_123">-123-</a></span></p>
<p>Csakhogy ezek a vélemények sokkal mélyebbre voltak rejtve,
sokkal hozzáférhetetlenebbek voltak, hogysem akárki fiával
közölhette volna. Ezek a vélemények pokolian fojtogatták; magányos
szobájában rohamok fogták el, hogy a fogát csikorgatta és az öklét
rázta.</p>
<p>Vasárnap politikai gyülésre ment Kieperttel a városvégi
piactérre, a szociáldemokraták tanyájára. Mindez hirtelen
elhatározás eredménye volt. Annak az osztálynak a hatalma, ahová
Lohmann tartozott, ugy vélte Ronda, nagyon hamar el fog tünni.
Eddig az artista minden invitációját gunyosan, higgadt mosollyal
fogadta: ez egy felvilágosult zsarnok mosolya volt, aki az
egyházat, a militárizmust, a rendetlenséget és a merev erkölcsöt
támogatja s a saját érveiről inkább nem is nyilatkozik. Ma
egyszerre elhatározta, hogy ezeket az elveket sutba veti; egy követ
fujj a csőcselékkel, harcol a sötét népgyilkosok ellen, a népet a
palotába hivja és az általános anarchiában vérbefojtja a berzenkedő
nagyurakat. A nép nehéz páráiban, amelyek zsirosan ülték meg a
szociálisták tanyáját, megbomolt Ronda; és beteges lángra gyult
halálos pusztitó kedve. Vörös bütykökkel hadonászott a sörösüvegek
között és kiabált:</p>
<p>– Jogot a népnek! Le a nemzetgyilkosokkal!…</p>
<p>Ordináré mámor volt; másnap megbánta. Ezenfelül megtudta, hogy
mig ő ott a nagy zürzavarban hadakozott, Frölich kisasszony eltünt
a városból. Az első percben, a félelemtől dermedten, Lohmannra
gondolt.</p>
<p>Lohmann nem volt ma iskolában! Micsoda elvetemültségeket
csinálhatott ezalatt? Ahogy Ronda kitette a lábát, nyomban Frölich
kisasszonynál <span class="pagenum"><a name="Page_124" id=
"Page_124">-124-</a></span> termett! Biztosan nála van most is! A
szobájában ül! Rondát heves vágy fogta el, hogy lássa a szobáját és
átkutassa.</p>
<p>Ezeken a napokon Ronda reszketett a gyanutól. Az iskolában
dühöngött, a hetedikesek utját állta, mint egy gyilkos. Az
öltözőben azzal vádolta a kövér nőt, hogy kártékony befolyást
gyakorol Rózára. A nő kiméletesen nevetett. Róza maga
válaszolt:</p>
<p>– Fusson ki mind a két szemem, hogyha leülök azokkal a
diákokkal, nekem azok különben is – ilyen fiatalok.</p>
<p>Ronda haragosan nézett őnagyságára. Aztán, mivel azt akarta,
hogy a szinmüvésznő ártatlan legyen, tiszta, mint a hó, a kövér
nőre ripakodott:</p>
<p>– Mindenért ön felelős! Mit tett a gondjaira bizott Frölich
szinmüvésznő őnagyságával?</p>
<p>A nő nyugodtan válaszolt:</p>
<p>– Ugyan ne gyerekeskedjék.</p>
<p>Kinyitotta az ajtót és még egyszer visszajött:</p>
<p>– Folyton csak beszél.</p>
<p>Aztán mikor kiment, igy szólt:</p>
<p>– De tenni nem tud semmit.</p>
<p>Ronda vörös lett, mint a paprika. Róza nevetett.</p>
<p>– Még mindig nem tudja, hogy mit kell tenni – mondta Róza, hogy
egyedül maradtak.</p>
<p>Később aztán semmit se beszéltek egymással.</p>
<p>Valahányszor azonban bejött a kövér házaspár, Ronda pukkadozott
a dühtől. Már régóta szigoruan bánt velük. Minél fontosabbá vált
lelkében Róza, minél erősebben védte őt, minél határozottabban
szembeállitotta őt a léha csőcselékkel; annál kevesebb hely maradt
az öltözőszékjein a kövér házaspár ruhái számára. Fájt <span class=
"pagenum"><a name="Page_125" id="Page_125">-125-</a></span> a
sikerük és lármás, jó kedélyük. Az artistát az akrobata mutatványai
után kiutasitotta az öltözőből, mert nagyon izzadt és ez egy oly
müvésznő jelenlétében, mint amilyen Frölich Róza kisasszony, nem
illik. Kiepert jókedvüen kotródott s ezt gondolta:</p>
<p>Aj de finnyásak lettetek angyalkáim.</p>
<p>A felesége sértékeny volt, de nevetett és meglökte Rondát. Ronda
letörülte a kabátját. Erre aztán a nő komolyan megsértődött.</p>
<p>Róza pedig vihogott. Mindig meg volt tisztelve, minden hizelgett
neki. Csak a kövér házaspár boszantotta, hogy a hazafias dalukat
oly nagy siker kisérte. Ronda ismételten azt állitotta, hogy csak
Róza »müvésznő«. Naiv intrikával szitotta a becsvágyát és azzal
vonta magához, hogy rávette, sajnálja le az egész világot; arra
kényszeritette, hogy csak benne, feltétlen lovagjában bizakodjék.
Megkövetelte tőle, hogy mélyen megvesse a zsufolt termet, amelynek
ágált, hogy lenézzen külön-külön minden nézőt, akinek tapsát
akarta. Ronda a kövér nőt különösen azért gyülölte, mert pletykákat
hozott a teremből és beszámolt, milyen sikert aratott Róza.</p>
<p>– Hogyan! Lehetséges ez! – kiáltott Ronda. – Hogy merészkedik az
az ember megmukkani. Az a Meyer, aki tizenkilenc éves korában is
elhasalt. S aztán három évig kellett szolgálnia.</p>
<p>Róza mosoly alá rejtette el a zavarát, hogy mégis csak tetszik
neki az a szegény Meyer. Szerette volna, hogyha nem tetszenék.
Természetétől fogva tanulékony volt s méltányolta, hogy egy olyan
képzettségü pedagogus, mint Ronda, méltónak találta arra, hogy
foglalkozzék vele. Ilyen megtiszteltetés még nem érte. Amikor
<span class="pagenum"><a name="Page_126" id=
"Page_126">-126-</a></span> a kövér nő tovább is védeni próbálta
Meyert, Róza dühösen letorkolta. Máskor meg egy hervadt rózsával
csiklandta Ronda orrát.</p>
<p>– Ezt a rózsát az a kis kövérke adta, aki ott ül, mindjárt a
zongora mögött.</p>
<p>– Édesem, – mondta a kövér nő – az egy trafikos. Finum ember.
Kiepert is nála vásárol. Nagyszerüen megy az üzlete.</p>
<p>– Nem tudom, mit szól hozzá Ronda ur – kérdezte Róza.</p>
<p>Ronda azt mondta, hogy egyik leghitványabb diákja volt és mint
üzletember is hitvány, mert minden számláját ugy állitja ki, hogy a
neve kezdőbetüjét más, oda nem illő betüvel helyettesiti. A kövér
nő azt mondta, ez semmi. Ronda hazudozott, hogy az üzlete se
szolid. Frölich Róza nézte a professzort, aki tüzet okádott,
riszálta a derekát és szagolgatta a lankadt rózsát.</p>
<p>– Na, maga a kákán is csomót talál – jegyezte meg a kövér hölgy.
– Mondja meg az Isten szerelméért, miért ácsorog itt?</p>
<p>És mivel Ronda hallgatott, mint a csuka, folytatta:</p>
<p>– Csak lopja itt az időt.</p>
<p>– Semmire a világon nem jön rá – szólt Frölich kisasszony és a
térdire csapott.</p>
<p>Ronda fülig pirult.</p>
<p>– Akkor csak hagyja a faképnél, hadd bölcselkedjék magában, –
követelte a kövér asszonyság – jó magának butább is, azok se
akárkik és legalább néhanapján tudják, mit kell tenniök. Maga ért
engem, Rózácska. Tudja, ugye, hogy miért adok ilyen tanácsot, végre
itéletnapig én se várhatok. <span class="pagenum"><a name=
"Page_127" id="Page_127">-127-</a></span></p>
<p>Erre kiment, hogy Kiepertjével elénekeljék a csatadalt. Frölich
kisasszony siró keserüséggel mondta:</p>
<p>– A szentségit, ugy megcsipett, hogy kék folt marad a
helyin!</p>
<p>A karját fogta.</p>
<p>– Ha jól meggondolom – tette aztán hozzá, kissé higgadtabban –
ez a perszóna már nagyon is pimasz lett.</p>
<p>Megállt és kétségbeesetten fakadt ki:</p>
<p>– Magában pedig egy szikra szánalom sincs!</p>
<p>És Ronda egyszerre érezte a nap-nap után szinte észrevétlenül
felhalmozódott kötelességek terhét, melyektől most már nem tudott
szabadulni.</p>
<p>Mig odakünn zengett a csatadal, Róza kisasszony sóhajtozva
járkált fel s alá az öltözőben.</p>
<p>– No de most adok nekik!… Mindig mondtam magának, hogy undorodom
ezektől a kövérektől. Na hát most aztán megkapják a magukét.</p>
<p>És alig fejezte be a Kiepert-házaspár a német hősiességet
dicsőitő éneket, Róza kisasszony viharosan kirobbant és a
hazafiasságtól csöpögő terembe belerikácsolta:</p>
<div class="poem">
<div class="stanza"><span class="i0">A férjem német
tengerész,<br /></span> <span class="i0">Csatázik folyton
ő,<br /></span> <span class="i0">De akkor is csatára
kész,<br /></span> <span class="i0">Mikor az ágyba
jő…<br /></span></div>
</div>
<p>Először elképedtek az emberek, azután hangosan felzudultak,
végül pedig jót mulattak a furcsa helyzeten. Frölich kisasszony
merészsége <span class="pagenum"><a name="Page_128" id=
"Page_128">-128-</a></span> sikerült, győzelemtől ittasan tért
vissza az öltözőbe.</p>
<p>A kövér asszonyság ezuttal komolyan fel volt indulva.</p>
<p>– Mi ketten tótágast állunk, csakhogy a közönség egy kis
magasabb müélvezethez juthasson. És maga legszentebb érzelmeinket
kicsufolja. Ennél nagyobb szemtelenséget még nem ettem!</p>
<p>Ronda Frölich kisasszony pártjára állott, kijelentette, hogy a
müvészetben minden iránynak van jogosultsága; müvészet az, amit a
nagy müvészek csináltak; és minden javak között legszentebb Frölich
Róza szinmüvésznő talentuma. Fejtegetéseit néhány a kövér hölgyhöz
intézett szóval fejezte be:</p>
<p>– Maga nekem…</p>
<p>Ebben a pillanatban Kiepert lépett a szobába. Vele volt egy
ember, akinek husos, veres képe pirosas kendővel volt köröskörül
kötve. A veresképü felhuzta a szemöldeit és igy szólt:</p>
<p>– Tyhü az áldóját, de csinos jószág maga lelkem! Tyhü ha! E mán
teszi… Mer hát én is kapitány volnék, vagy mi és ha kedve
szottyana, hogy valamit igyék…</p>
<p>Ronda beleszólt:</p>
<p>– Frölich Róza szinmüvésznő őnagysága – jól jegyezzük meg –
senkivel sem óhajt inni. Ön téved, ha azt hiszi. Egyébiránt kegyed
nyilván félreismeri, ennek a duty… ennek az öltözőnek a
magánjellegét.</p>
<p>– Maga tréfál – mondta a kapitány és még magasabbra huzta a
szemöldjeit.</p>
<p>– Egyáltalában nem – világositotta fel őt Ronda. – Hanem
kioktatom önt ama kötelességében, hogy hagyja el ezt a szobát.
<span class="pagenum"><a name="Page_129" id=
"Page_129">-129-</a></span></p>
<p>Kieperték megsokalták a dolgot.</p>
<p>– Tisztelt tanár ur, – mondta boszusan és zsörtölődve az artista
– azt hiszem, jogom van behozni a barátomat, akivel éppen most
ittam pertut.</p>
<p>A felesége kitálalt:</p>
<p>– Láttak már ilyet? Senkinek nem ad egy árva fityinget, csak
rontja itt a levegőt és elriasztja a vendégeket. Róza, rögtön
menjen a kapitánnyal.</p>
<p>Ronda elkékült, reszketett.</p>
<p>– Frölich Róza szinmüvésznő őnagysága – kiáltotta mélyről jött
hangon és közben a félelemtől dühösen kancsalitott a müvésznő felé
– nem olyan jöttment, hogy önnel sörözni üljön le.</p>
<p>Szurós tekintetet vetett Rózára; a lány sóhajtott.</p>
<p>– Menjen innen, – mondta – látja, hogy hiába jött.</p>
<p>És Ronda győzedelmesen, halántékáig elvörösödve ugrott
egyet:</p>
<p>– Hallja? Őnagysága maga mondja önnek. Frölich Róza szinmüvésznő
számüzi önt a közeléből. Engedelmeskedjék! Előre! Szedje a
sátorfáját!</p>
<p>És máris megmarkolta a kapitányt, gallérjánál fogta, a kijárat
felé lökdöste. Az erőteljes ember ellenállás nélkül türte. Mikor
azonban Ronda elbocsátotta, megrázta magát. Csakhogy akkor már
kivül volt a küszöbön és az ajtó hevesen csapódott be elámult
szemöldökei előtt.</p>
<p>Az artista öklével az asztalra vágott:</p>
<p>– Szerencsétlen, maga, ugy látszik…</p>
<p>– Maga pedig…</p>
<p>Ronda tüszkölve rontott feléje. Kiepert megijedt. <span class=
"pagenum"><a name="Page_130" id="Page_130">-130-</a></span></p>
<p>– Jegyezze meg magának, – igen ám, ugy bizony – hogy Frölich
Róza szinmüvésznő az én oltalmam alatt áll és nincs szándékomban
megengedni, hogy őt sértegessék – igen ám, ugy bizony. – Irja ezt
le magának és többször mondogassa!</p>
<p>Az artista morgott valamit, de már kissé meghunyászkodva.
Lassacskán odébb állott. Róza Rondára nézett és hangosan elnevette
magát, utána még egyszer nevetett, sokkal, sokkal halkabban,
gunyosan és szeretettel, mintha elgondolkozott volna kettejükön,
előbb Rondán, azután saját magán: hogy miért oly büszke erre az
emberre, akit máskülönben annyira nevetségesnek tart.</p>
<p>A kövér hölgy erőt vett haragján és Ronda vállára tette a
kezét.</p>
<p>– Hallgassa meg, mit mondok – szólt.</p>
<p>Ronda félig elfordulva és tökéletesen megbékülve, a homlokát
törülgette. Zsarnoki dühe elfáradt, féktelen toporzékolása ujra
néma és fásult hallgatásba alélt el.</p>
<p>– Tehát ott az ajtónál van Kiepert és itt van Róza és itt van
maga és itt vagyok én…</p>
<p>Hathatósan igyekezett megmagyarázni a tényállást.</p>
<p>– És azután itt volt a hajóskapitány, akit maga kiebrudalt. Az
tudniillik Finnországból jött és pompás üzletet csinált, mert
elsülyedt a hajója és be volt biztositva… Magának nincs
bebiztositott hajója, ugy-e? Na hát az végre nem olyan nagy baj.
Vannak helyette egyéb szellemi kincsei. Csakhogy már látni is
szeretnénk valamit ebből, csak ezt akartam mondani… Látja például,
itt van az a lány, az a <span class="pagenum"><a name="Page_131"
id="Page_131">-131-</a></span> Róza. Ért engem? A kapitánynak van
pénze, tekintélyes ember és a lánynak is tetszik.</p>
<p>Ronda zavartan pillogatott a müvésznő felé.</p>
<p>– Ördögöt tetszik – mondta a lány.</p>
<p>– Hiszen maga mondta.</p>
<p>– Hogy hazudik!</p>
<p>– Merje tagadni, hogy az egyik diák, az a fekete fürtü, akinek a
szemére lóg a haja, komoly szerelmi ajánlatot tett magának.</p>
<p>Ronda vadul felpattant. Róza csititgatta:</p>
<p>– Ez nem igaz. A vörös csak el akarna venni, az az utálatos
vörös, aki olyan, mint egy medve. Az a gróf, de fütyülök rá, nekem
nem kell, százszor mondtam, hogy nem kell…</p>
<p>Gyermekien Rondára mosolygott.</p>
<p>– Hát akkor hazudtam – mondta az asszony. – De az már csak való
igaz, Rózácska lelkem, hogy maga kétszázhetven márkával tartozik
nekem? Higyje el, kedves tanár ur, nem szivesen beszélek ilyenről,
pláne maga előtt. De minden szentnek maga felé hajlik a keze. És,
kedves tanár ur, rosszul teszi, hogy innen kidobja a vendégeket. A
pénz a legkevesebb; de egy ilyen fiatal teremtésnek szerelem is
kell. Maga pedig nem jön rá semmire. Nem tudom, hogy
boszankodjam-e, vagy nevessek rajta.</p>
<p>Róza közbevágott:</p>
<p>– Ha én nem szólok, akkor magának egy szava sincs.</p>
<p>De a kövér nő tiltakozott; azt hitte, hogy a morál és a
tisztesség érdekében szólalt fel; és emelt fejjel ment ki.</p>
<p>Róza vállat vont:</p>
<p>– Kissé bogaras, de jókedélyü nő. Pénzt akar szerezni, mindig
csak pénzt akar velem szereztetni, de én nem adom be a derekamat.
<span class="pagenum"><a name="Page_132" id=
"Page_132">-132-</a></span></p>
<p>Ronda feltekintett. Nem, ez a gyanu távol állott tőle.</p>
<p>– Senkinek se adom be a derekamat.</p>
<p>Jelentősen mosolygott, gunyosan és egyben szemérmesen:</p>
<p>– Még magának se.</p>
<p>Kissé várt.</p>
<p>– Elhiszi?</p>
<p>Többször kellett ezt kérdeznie. Ronda nem vette észre, milyen
hidat vert a nő szavaival. Csak azt érezte, hogy a hangulat
körülhullámozta és melege lett.</p>
<p>– Nem bánom – mondta és Róza felé nyujtotta reszkető kezét. A
lány odaadta a kezét. Kis, szürkés és kövérkés ujjacskái lágyan
csimpaszkodtak a kezébe. Haja, müvirágjai, festett arca ugy
keringtek Ronda szemei előtt, mint valami szines kerék. Ronda
küzdött magával.</p>
<p>– Ne tartozzék semmivel ennek az asszonynak. Kész vagyok…</p>
<p>Nyelt egyet. Rémülten az eszébe villant, hogy Lohmann
megelőzheti őt ebben az elhatározásában; Lohmann, aki hiányzott az
iskolából és talán a szinésznő szobájában rejtőzött.</p>
<p>– Kifizetem önnek… tulajdonképpen… kifizetem az ön lakását.</p>
<p>– Hagyja kérem, hagyja – mondta halkan a nő. – Ne beszéljünk
pénzről… Különben is nem sokba kerül a lakásom.</p>
<p>Várt.</p>
<p>– Itt van a házban… Egész csinos… Nem akar feljönni?</p>
<p>A nő lesütötte szemét, zavart volt, mintha egy komoly férfi
vallana neki szerelmet. És csodálkozott, <span class=
"pagenum"><a name="Page_133" id="Page_133">-133-</a></span> hogy
nem kaparta a nevetés a torkát, hogy ünnepi áhitat dagasztja a
szivét.</p>
<p>Különös és sötét tekintettel meredt Rondára s ezt mondta:</p>
<p>– Na, menjen előre. Vigyázzon, mert még meglátják a diákjai.</p>
<div class="chapter">
<h2>X.</h2>
</div>
<p>Kieselsack benyitott a terembe, kék ujjait a szájához emelte s
halkan füttyentett egyet. Ertzum és Lohmann rögtön kijött.</p>
<p>– Siessetek – kiáltotta és hátrafelé táncolt, tüzesen
gesztikulált előttük a tornác végéig és a a lépcső felé
tartott.</p>
<p>– Már ott tart?</p>
<p>– Mi az, hogy ott tart? – kérdezte Lohmann, pedig jól tudta,
miről van szó és a kiváncsiság pogányul furta az oldalát.</p>
<p>– Már fönn vannak – sugta Kieselsack, egészen ferdére vont
szájjal. Lehuzta cipőjét és felsurrant a sárgakorlátos kis
falépcsőn, amely erősen recsegett. Mindjárt lenn, az első
kanyarodónál volt az ajtó. Kieselsack jól ismerte. Kukucskált a
kulcslyukon. Kisvártatva intett, némán és szenvedélyesen, még
mindig a kulcslyukra tapadva.</p>
<p>Lohmann a vállát vonta, a lépcső lábánál állott, Ertzum mellett,
aki szájtátva nézett fel.</p>
<p>– Na, hogy vagy? – kérdezte Lohmann megértően.</p>
<p>– Azt se tudom, hol a fejem – mondta Ertzum. – Meglátod, tréfa
az egész. Ez a Kieselsack csak ugrat. <span class=
"pagenum"><a name="Page_134" id="Page_134">-134-</a></span></p>
<p>– Persze – erősitette meg Lohmann résztvevően.</p>
<p>Kieselsack egyre szilajabbul integetett. Némán vigyorgott bele a
kulcslyukba.</p>
<p>– Pedig tudja a nő, – jegyezte meg Ertzum – hogy akkor egész
biztosan agyonütöm Rondát.</p>
<p>– Már megint?… Lehet, hogy épp ettől kapott gusztust
őnagysága.</p>
<p>Ertzum ezt nem értette. A szerelmet csak egy tehénpásztorlány
által ismerte, aki három évvel ezelőtt otthon a fübe csalta őt,
mert egy erős bérest letepert a földre… Most a vetélytársa egy
görbevállu nyavalyás; csak nem hiszi Róza, hogy Ertzum fél
Rondától.</p>
<p>– Csak nem hiszi, hogy félek tőle?</p>
<p>– Hát nem félsz? – kérdezte Lohmann.</p>
<p>– Majd megmutatom neki.</p>
<p>És Ertzum felpattant, két ugrással lépett hat lépcsőt.</p>
<p>De Kieselsack, aki már elment a kulcslyuktól, mámorosan táncolt
a kanyarodónál. Aztán abbahagyta.</p>
<p>– Fiuk! – suttogta és szemei szikráztak sajtsárga arcában.
Ertzum tüzpiros volt és lihegett. A tekintetük tusakodott,
viaskodtak. Ertzum a szemével ezt mondta: ez nem lehet igaz.
Kieselsack pedig vékony gunnyal, kissé vacogva felelt… És Ertzum
egyszerre épp ugy elsápadt, mint a társa, magába rogyott, mintha
gyomron rugták volna és csupa tréfából felsóhajtott. Tántorogva
jött le a hat lépcsőn. Lohmann karba tett kézzel fogadta, száján
ellenséges és kaján mosoly játszott. Ertzum az utolsó lépcsőre
zuhant, mint egy zsák és tenyerébe vette a fejét. Hallgatott és
tompán mondta: <span class="pagenum"><a name="Page_135" id=
"Page_135">-135-</a></span></p>
<p>– Megérted ezt, Lohmann? Hogy szerettem őt! Még mindig azt
hiszem, hogy az az undok Kieselsack áprilist járat velünk. De akkor
vége… Egy nő, akinek annyi lelke van.</p>
<p>– Amit most müvel őnagysága, ahhoz édeskevés köze van a
léleknek. Egyszerüen azt csinálja, amit minden nő.</p>
<p>Lohmann sötéten mosolygott.</p>
<p>Ez a szó Breetpoot Dórát a piszokba rántotta, lehuzta a másik nő
mellé. Breetpoot Dórát, a nők legkülönbjét. Pokoli örömben
vájkált.</p>
<p>– Kieselsack már megint kukucskál.</p>
<p>Lohmann figyelmeztette barátját, aki fejét elforditotta, a
történtekre.</p>
<p>Kieselsack ugyancsak integetett már…</p>
<p>– Nahát ez a Ronda… Gyere, Ertzum, álljunk odébb innen.</p>
<p>Felemelte barátját a földről és a kapu felé vonszolta. Ott künn
Ertzum megkötötte magát és az istennek se mozdult; bambán és
erélyesen vetette meg a vállát csalódásainak tanyájánál.</p>
<p>Lohmann sokáig hiába beszélt a fülébe. Azzal fenyegetődzött,
hogy otthagyja és elmegy; ekkor jött Kieselsack.</p>
<p>– Na, micsoda unalmas fickók vagytok. Miért nem dugjátok be a
pofátokat. Ronda már visszament a terembe a babájával. Elmondtam
mindenkinek, hogy honnan jönnek és erre aztán megéljenezték őket.
Te, ilyet még nem ettem. Bent ülnek az öltözőben és édeskednek.
Halálra kacagtam magam! Gyerünk fel mind a hárman.</p>
<p>– Ne izélj – szólt Lohmann.</p>
<p>De Kieselsack nem tréfált:</p>
<p>– Csak nem féltek Rondától? – kérdezte <span class=
"pagenum"><a name="Page_136" id="Page_136">-136-</a></span>
lázongva. – Már ő is benne van a pácban, mit tehet ellenünk? Most
megtáncoltathatjuk.</p>
<p>– Engem nem izgat. Ronda nivótlan fráter.</p>
<p>Kieselsack rimánkodott:</p>
<p>– Ne féljetek. Anyámasszony katonái.</p>
<p>Ertzum hirtelenül elhatározta magát.</p>
<p>– Isten neki! Menjünk!</p>
<p>Szilaj kiváncsiság furta az oldalát. Farkasszemet akart nézni
ezzel a nővel, aki oly tündökletes magasságból hullott a mocsárba!
Végig akarta mérni őt és nyomorult elcsábitóját egy megsemmisitő
tekintettel, látni akarta, állják-e a tekintetét.</p>
<p>Lohmann kijelentette:</p>
<p>– Izléstelenek vagytok.</p>
<p>De ő is velük tartott.</p>
<p>Az öltözőben pohárcsengés fogadta őket. A vendéglős nyomban két
üveg pezsgőt nyitott. A Kiepert-házaspár sugárzó arccal hajlongott
Ronda és Róza fölött, akik az asztal mögött trónoltak,
egybeolvadva.</p>
<p>A három diák először megkerülte az asztalt.</p>
<p>Aztán megálltak Ronda és a hölgye előtt s jóestét kivántak
nekik. Csak Kieperték válaszoltak nekik, kezet ráztak velük. Erre
Ertzum egyedül, rekedt hangon köszönt. Róza csodálkozva nézett fel,
csicsergő és turbékoló hangocskáján elfogulatlanul mondta, hogy nem
is ismeri.</p>
<p>– Á, ti vagytok. Nézd csak, drágám, ők vannak itt. Üljetek le és
igyatok!</p>
<p>Ezzel elintézte őket és a tekintetével részvétlenül elbocsátotta
Ertzumot. A fiu szinte belereszketett.</p>
<p>Ronda kegyesen felemelte a kezét: <span class="pagenum"><a name=
"Page_137" id="Page_137">-137-</a></span></p>
<p>– Igen ám, ugy bizony, csak üljenek le és lippentsenek egy
kicsit. Ma az én vendégeim.</p>
<p>Lohmannra nézett, aki már leült és cigarettát sodort… Lohmann, a
hitvány fráter, kinek elegánciája megaláztatás volt a rosszul
dotált tekintélyre nézve; Lohmann, aki olyan szemtelen, hogy még
csak nem is csufnevén hivta őt; Lohmann, aki nem kis szürke magoló
fickó, de fesztelen modorával, a tanár haragját fitymáló
sajnálkozásával és humorával még a zsarnokban is kétkedett: – ez a
diák nemcsak »mással foglalkozott«, de most Rózával is akart
foglalkozni. Ezuttal azonban Ronda ércakaratán megtört az ereje.
Ronda megesküdött: nem ül többet az öltözőben. Sohase kapja meg
Rózát: nem is kapta meg. És nemcsak hogy Lohmann nem ült az
öltözőben, de ő ült ott, Ronda…</p>
<p>Ezzel mindenkit lepipált. Elbámult; és forró elégtételt érzett.
Nemcsak Lohmannt és két társát ütötte ki a nyeregből, nemcsak a
terem iskolakerülő diákjait előzte meg, de az egész város elől,
ötvenezer kaján diák elől hóditotta el Frölich Rózát és most ő az
ur az öltözőben!</p>
<p>A diákok ugy látták, hogy Ronda egészen megfiatalodott. Gallérja
a fülére csuszott, néhány gombja felpattant, haja felborzolódott,
kirugott a hámból s egy züllött és győzelmes, részeg hadvezér ült
előttük.</p>
<p>Róza felengedett, lanyhán-fáradt volt és gyermeki, amint az
asztalon hozzásimult. A külseje minden idegen férfit sértett, mert
– ugy tetszett – Ronda döntő diadalt aratott.</p>
<p>Mindhárman észrevették ezt; Kieselsack már rágcsálta a körmeit.
Kiepert, aki nem látott ily világosan, azzal intézte el az undorát,
hogy mindenkire ráköszöntött egy-egy poharat. A kövér <span class=
"pagenum"><a name="Page_138" id="Page_138">-138-</a></span> nő
folyton azon örült, hogy Róza ennyire megváltozott és hogy a
társaság békésen árult egy gyékényen.</p>
<p>– Nézze, tanár ur, hogy örülnek a diákjai. Már igazán szeretik
magát.</p>
<p>– Igazán bizony – mondta Ronda. – Mert van bennük érzék a szép
és nemes iránt.</p>
<p>És kajánul nevetett.</p>
<p>– Kieselsack, ön is itt van? Csodálkozom, hogy gondosan őrködő
nagyanyja ide engedte… Ennek a diáknak ugyanis van egy nagyanyja,
aki őt néha istenigazában elpáholja – mondta Rózának, azzal a
látható céllal, hogy Kieselsack férfiui méltóságán csorbát
üssön.</p>
<p>Kieselsack azonban nagyon jól tudta, hogy nem a férfiui
méltósága miatt tette le egykor a kisasszonynál az érettségit.
Feszengett a helyén, kornyikált és az orra hegyére bandzsitott:</p>
<p>– A nagyanyám csak akkor szokott megverni, hogyha nem találom a
füzetemet. Biztosan itt a dutyiban vesztettem el, az asztal
alatt.</p>
<p>És nyomban az asztal alá bujt, megragadta a müvésznő lábát és
mig Kieperték orditoztak, alulról sugta oda neki, hogy mit kiván.
Másképpen elárulja Rondának.</p>
<p>– Takonypóc – mondta a nő és félretolta a lábával.</p>
<p>Aztán Ronda a másik diákhoz szólt:</p>
<p>– És ön, Ertzum… lássuk csak. Az arckifejezésével azt árulja el,
hogy a felfogása itt is olyan gyönge, mint az iskolában. Nem ön az,
– jól jegyezzük meg! – aki fejébe vette, hogy Frölich Róza
szinmüvésznő őnagyságát megkéreti?… Bamba hallgatása már felelet.
Róza őnagysága azonban megtanitotta, <span class="pagenum"><a name=
"Page_139" id="Page_139">-139-</a></span> meddig mehet egy diák.
Nekem már nincs semmi mondanivalóm. Álljon fel…</p>
<p>Ertzum engedelmesen felállt. Mert Róza nevetett; és nevetése
elrabolta forradalmi kedvét s az öntudata utolsó maradékát is;
megbénult.</p>
<p>– Nos, mutassa meg, maga haszontalan, hanyag fráter, hogy
nemcsak itt, a Kék Angyalban tud fickándozni, de az iskola
kötelmeinek is megfelel s a »kivülrőli«-t is megtanulja. Mondja fel
a holnapra feladott templomi éneket.</p>
<p>Ertzum tágra meredt szemmel nézett körül a szobában. Homloka
verejtékezett. Rabnak érezte magát megint, fejét lehunyta és fujta
a verset:</p>
<div class="poem">
<div class="stanza"><span class="i0">Hálát rebegünk
tenéked,<br /></span> <span class="i0">Jóltevő, nagy
Istenünk,<br /></span> <span class="i0">Mindenütt a
bölcseséged,<br /></span> <span class="i0">Jóságod ragyog
nekünk.<br /></span></div>
</div>
<p>Itt Róza rikácsolni kezdett. Kiepertné is kedélyesen
kotkodácsolt. Róza azonban csak azért rikácsolt, hogy Ertzumot
sértse; és halkabban rikácsolt, Ronda iránt való kiméletből, akinek
a karját nyomogatta, hizelegni akart neki, meg akarta jutalmazni
azért, hogy ezt a tenyeres-talpas vörös embert lebirta s most
ügyetlenül és alázatosan fujta a bárgyu rimeket.</p>
<p>Ertzum folytatta:</p>
<div class="poem">
<div class="stanza"><span class="i0">Mindenütt szerelmed
árad,<br /></span> <span class="i0">Tiszta, végtelen
kegyed…<br /></span></div>
</div>
<p>Erre azonban megsokalta már az artista illetlen viselkedését.
Kiepert most kezdte élvezni a <span class="pagenum"><a name=
"Page_140" id="Page_140">-140-</a></span> helyzetet. Ertzum arcába
bömbölt és csapkodta a saját térdét:</p>
<p>– Megbolondult az ur? Mit beszél itt összevissza? Talán
beteg?</p>
<p>Az artista Rondára kacsintott, értésére adta, hogy pokolian
mulat azon, hogy Ertzum gróf a »Kék Angyal« hátsó szobájában
templomi verseket recitál s hogy a nemesség és a vallás ellen
irányuló tréfát teljes szivéből helyesli. Kinyitotta az ajtót és
ugy tett, mintha egy templomi éneket rendelt volna a zongorásnál.
Aztán maga is rázenditett… Ertzum azonban erre abbahagyta.</p>
<p>Talán nem is tudta tovább. Ettől eltekintve azonban, mérhetetlen
gyülölet ragadta torkon, utálta a kövér, nevető és gajdoló férfit.
Köd lepte be a szemét. Érezte, az egész életének csak az lenne az
értelme, hogy rávesse magát erre az emberre, két öklével dögönyözze
s rátérdeljen a mellére. Megvonaglott néhányszor a székén; a
válláig emelte ökölbe szoritott kezét és… ráütött.</p>
<p>Az atléta pihegett a nevetéstől, semmire se volt elkészülve s ez
volt a hátránya a halálosan komoly Ertzummal szemben, aki pezsgő és
viszkető izmait vidáman tornásztatta. Egyik sarokból a másikba
gurultak. Ertzum a birkózás dübörgése közben hallotta, amint Róza
halkan felsikoltott. Tudta, hogy nézi őt; és annál hevesebben fujt;
keményen préselte össze az ellenfele tagjait; boldog és megváltó
örömet érzett, elemében volt, minthogy nézte a nő, mint akkor,
mikor a béressel viaskodott a tehénpásztorlányért.</p>
<p>Ronda, aki csak felületesen érdeklődött a birkózás iránt,
Lohmannhoz fordult: <span class="pagenum"><a name="Page_141" id=
"Page_141">-141-</a></span></p>
<p>– De mi van önnel, Lohmann? Itt ül és cigarettázik, –
tulajdonképpen – cigarettázik: és nem is volt iskolában.</p>
<p>– Rosszul éreztem magam, tanár ur.</p>
<p>– De amikor a »Kék Angyal«-ba kell jönnie, akkor – nemde,
ugyebár? – sohase érzi magát rosszul.</p>
<p>– Ez más, tanár ur. Ma reggel migrénem volt. Az orvos minden
szellemi munkát megtiltott nekem és szórakozást ajánlott.</p>
<p>– Igen. De akármit ajánlott…</p>
<p>Ronda hápogott. Végre szóhoz jutott.</p>
<p>– Itt ül és cigarettázik – ismételte. – Illik ez egy diákhoz, a
tanárja jelenlétében?</p>
<p>Lohmann félig leeresztett szemhéjai mögül fáradt kiváncsisággal
nézte, mire Ronda felfortyant.</p>
<p>– Dobja el a cigarettát! – kiáltotta tompán.</p>
<p>Lohmann egy darabig várt. Közben Kiepert és Ertzum az asztal
felé támolygott; Ronda biztonságba helyezte magát, Rózát, a nehány
poharat és üveget. Aztán igy szólt:</p>
<p>– Dobja el. Egy-kettő!</p>
<p>– A cigaretta – felelte Lohmann – pompásan illik a helyzethez. A
helyzet szokatlan, mind a kettőnknek szokatlan, tanár ur.</p>
<p>– Azt mondtam, hogy dobja el a cigarettát.</p>
<p>– Sajnálom – felelte Lohmann.</p>
<p>– Még szemtelenkedik!… Tacskó!…</p>
<p>Lohmann előkelően legyintett hosszu, arisztokratikus
ujjaival.</p>
<p>Erre Ronda a szorongatott zsarnok szédületével felpattant a
székről:</p>
<p>– Dobja el a cigarettát, különben vége! Összetiprom!
Egy-kettő!…</p>
<p>Lohmann vállat vont. <span class="pagenum"><a name="Page_142"
id="Page_142">-142-</a></span></p>
<p>– Roppant sajnálom, tanár ur, de ehhez már későn kelt. Maga már
senki és semmi.</p>
<p>Ronda vért lihegett. A szeme olyan volt, mint a dühös kanduré.
Nyakát sziszegő vággyal nyujtotta előre; fogai közül tajték
fröccsent; a sarokból felemelkedett a karja, a karja végén kinyult
a sárga-körmü mutatóujja és az ellenség felé böködött.</p>
<p>Róza beléje csimpaszkodott, az édes kéjeket még emésztette,
felriadt, nem értette meg a valóságot s vakon ripakodott rá
Lohmannra.</p>
<p>– Mit akar tőlem? Inkább őt csititsa – szólt Lohmann.</p>
<p>Ekkor Ertzum és Kieselsack két recsegő székre zuhant, az
ölelkező pár hátára és erre Rondáék orra az asztalra koppant. A
csöndes sarokban, Róza toalettasztala mögül, felharsant Kieselsack
kacagása. Kieselsack a kövér nővel delektálta magát.</p>
<p>Mikor Ronda és Róza feltápászkodtak, ujra szapulni kezdték
Lohmannt.</p>
<p>– Utoljára jött ide – kiabált rá a nő.</p>
<p>– Ezt már többször hallottam s biztositom, kedves nagysád, hogy
örülök neki.</p>
<p>És Lohmannak hirtelenül kedve támadt erre a nőre, aki lomposan,
kigombolt ruhában, maszatos és festékes arccal, kopáron és rekedten
ágált előtte; kedve támadt, hogy kegyetlen szerelmét mocsaras
csókjaival megalázza!</p>
<p>A kedve azonban nyomban leapadt. Ronda görcsös félelmében
fenyegetni kezdte:</p>
<p>– Ha a cigarettát rögtön el nem dobja, ebben a pillanatban
hazaviszem az apjának.</p>
<p>Lohmannéknál ezen az estén vendégek voltak, köztük Breetpoot
konzul és a felesége is. Lohmann elképzelte, hogy Ronda betör a
szalónba… <span class="pagenum"><a name="Page_143" id=
"Page_143">-143-</a></span> Breetpoot Dórát annál kevésbé teheti ki
ennek a jelenetnek, mert tegnap óta tudja, hogy várandós… Az anyja
kottyantotta ki… Lohmann ezért nem ment ma iskolába. Fejét ökleire
engedte, költőien, versekbe való kinokkal gondolt erre a gyermekre,
aki talán Kunst ügyészé, talán Gierschke hadnagyé, lehet azonban az
is, hogy Breetpoot konzulé s ült-ült, napokig ült bezárt
szobájában…</p>
<p>– Jöjjön – kiáltotta Ronda. – Parancsolom önnek, Lohmann, hogy
mint a hetedik osztály növendéke, rögtön kövessen.</p>
<p>Lohmann kelletlenül ledobta a cigarettát. Ronda erre elégedetten
leült a helyére.</p>
<p>– Látja. Igen ám bizony. Ez illik egy diákhoz, aki tanárja
jóindulatát s elnézését meg akarja szerezni… Önnek azonban
megbocsát a tanárja, mert ön – igen ám bizony – terhelt, beteg,
mente captus. Ön reménytelenül szerelmes.</p>
<p>Lohmann lógatta a karját.</p>
<p>Fehér volt, mint a kisértet, szeme oly feketén parázslott, hogy
Róza csodálkozva meredt rá.</p>
<p>– Vagy nem? – kérdezte Ronda mérgesen, kárörvendve. – Verseket
ir – de azért…</p>
<p>– De azért még se tesz eleget iskolai kötelmeinek – egészitette
ki félénken Róza, aki már Kieselsacktól hallotta Rondának ezt a
szavajárását.</p>
<p>Lohmann ezt mondta magában:</p>
<p>– Tudja a nyomorult. Most sarkon fordulok, hazamegyek, felmászom
a pajta tetejére és sziven lövöm magam. És lenn zongorázik Dóra. Az
a dalocska, amit énekel, felrebben hozzám, a szárnyacskája aranyos
port ver fel és ragyog-ragyog, még a halálomban is… <span class=
"pagenum"><a name="Page_144" id="Page_144">-144-</a></span></p>
<p>Róza megszólalt:</p>
<p>– Emlékszik még arra a versre, amit hozzám irt?</p>
<p>Nagyon lágyan, sóhajtva kérdezte. Többet várt tőle. Általában
mindig többet várt tőle, most az eszébe villant; és kegyetlennek
találta Lohmannt; és egy kissé butának is.</p>
<p>– »Ha majd a gyermekágyba fekszel.« No, ki fekszik most
gyermekágyba?</p>
<p>Még ezt is. Ezt is tudták. Lohmann elfordult, az ajtó felé ment,
megsemmisülten. Mikor a kilincset megmarkolta, Ronda ezt
mondta:</p>
<p>– Igen ám, ugy bizony. Reménytelenül szerelmes Róza
kisasszonyba, de Róza rá se hederit, és igy sohase teljesedik be
szemérmetlen költeményében kifejezett vágya. Nem ülhet többé az
öltözőben Lohmann. Nem kapta meg Frölich Róza kisasszony
őnagyságát, Lohmann. Menjen vissza, haza, a házi isteneihez.</p>
<p>Lohmann hirtelenül sarkon fordult. Csak ennyi az egész?</p>
<p>– Igen, – mondta Róza – szóról-szóra igaz.</p>
<p>A vén szamár tulcsordult az öreges hiuságtól. Lohmann Rózát
egyszerüen unalmas nőnek tartotta. Ő és a szeretője egyszerüen naiv
és buta emberek. Az előző percek tragikumát tehát tévedésből,
jogtalanul élte át. Már nem gondolt többé öngyilkosságra.
Csalódottnak érezte magát, majdnem bárgyunak, a dolgok komédiája
folytán még egyszer megaláztatott, de még életben volt és még
mindig az öltözőben volt.</p>
<p>– Ertzum, – folytatta Ronda, egy-kettő – igen ám, ugy bizony –
szedje a sátorfáját. És mert a tanárja jelenlétében verekedni
merészkedett, hatszor le fogja irni a templomi énekeket,
<span class="pagenum"><a name="Page_145" id=
"Page_145">-145-</a></span> amelyeket még mindig nem tud
tisztességesen.</p>
<p>Ertzum ámult-bámult, kijózanodott és látta, hogy az előbbi torna
csak öncsalás volt, hogy hiába győzte le az atlétát, ez semmit se
használt neki, hogy itt csak egy győző van: Ronda; és rémülten
nézett Róza fás arcába.</p>
<p>– Takarodjék – kiáltott Ronda.</p>
<p>Kieselsack kereket akart oldani.</p>
<p>– Hová megy? Előbb kérjen engedélyt. Negyven sort tanul meg
kivülről Vergiliusból.</p>
<p>– Miért? – kérdezte Kieselsack lázadozva.</p>
<p>– Mert ugy akarom.</p>
<p>Kieselsack végignézte Rondát; és semmi kedve se volt, hogy
kikezdjen vele. Csöndesen távozott. Két társa már távolabb
volt.</p>
<p>Ertzum szükségét érezte, hogy Rózát és lovagját ócsárolja és
megvesse:</p>
<p>– A lány a fertőbe került. Már hozzászoktam a gondolathoz. Ne
félj, Lohmann, nem halunk bele… De mit szólsz ehhez a Rondához?
Láttál már ilyen elvetemült pimaszt?</p>
<p>Lohmann kesernyésen mosolygott. Értette: Ertzum vereséget
szenvedett és panaszosan a régi erkölcshöz futott: a vert emberek
örök menedékéhez. Lohmann szivéből utálta a morált, bár ma ő is
kudarcot szenvedett.</p>
<p>Igy szólt:</p>
<p>– Rosszul tettük, hogy bementünk s zazarba akartuk hozni. Hiszen
tudtuk, hogy ez lehetetlen. Régóta tudunk minden lépéséről. Gyakran
találkoztunk vele ezen a helyen. Már haza is vitt bennünket, hogy
ne legyünk az utjában. Talán azt is tudta, hogy közülünk még valaki
más is dézsmálgatja a mézet.</p>
<p>Ertzum sebzetten szisszent fel. <span class="pagenum"><a name=
"Page_146" id="Page_146">-146-</a></span></p>
<p>– Ne áltasd magad, Ertzum, embereld meg magad. Légy férfi.</p>
<p>Ertzum fátyolos hangon mondta, hogy Róza közönyös neki, nem is
firtatja, tiszta volt-e vagy sem. Csak Ronda lázitja fel erkölcsi
érzékét.</p>
<p>– Engem nem bánt – felelt Lohmann. – Ez a Ronda már érdekelni
kezd: érdekes egyéniség. Gondold meg, mily körülmények közt
cselekszik, micsoda tojástáncot jár. Ehhez öntudat kell, legalább
azt hiszem, én nem tudnám ezt utána csinálni. Van benne valami az
anarchistából…</p>
<p>Ertzum ezt már nem értette. Valamit dörmögött.</p>
<p>– Mit? – szólt Lohmann. – Igen. Ami az öltözőben történt, az
fonák volt. De fonákul nagyszerü. Vagy nagyszerüen fonák. De mégis
nagyszerü volt.</p>
<p>Ertzum kifakadt:</p>
<p>– Mondd, Lohmann, igazán nem volt érintetlen?</p>
<p>– Most már biztosan – be van ronditva. A multjáról pedig jobb
lesz hallgatnunk.</p>
<p>– Olyan tisztának tartottam. Most is, mint hogyha álmodnék.
Nevess, Lohmann, de ugy szeretném, ugy szeretném főbe lőni
magam.</p>
<p>– Ha akarod, nevetek.</p>
<p>– Mit tegyek? Történt már ilyesmi valakivel? Olyan magasan állt
fölöttem, sohase reméltem, hogy valaha elérhetem. Emlékszel,
multkor is mennyire felizgattam magam, mikor Hühnengrabban azt a
ricsajt csaptam. Nem féktelenségből, hanem őszinteségből. Féltem az
elhatározástól. Becsületemre, csodálkoztam volna, hogyha velem jön.
Hogy is hihettem volna: <span class="pagenum"><a name="Page_147"
id="Page_147">-147-</a></span> hiszen annyi lelke volt… És mikor a
kocka el volt vetve…</p>
<p>Lohmann oldalról nézte a barátját. Ertzum rendkivüli állapotban
lehetett, hogy a kocka elvetéséről beszélt.</p>
<p>– Akkor egyszerre reménytelen, kétségbeesett emberroncs vált
belőlem. Ez azonban jótétemény volt a maihoz képest. Érted-e,
Lohmann, milyen mélyre sülyedt?</p>
<p>– Egészen Rondáig…</p>
<p>– De nem. Mégse az övé. Tiszta, szeplőtlen és szüzi. Másképpen ő
a leghitványabb nő.</p>
<p>Lohmann nem tiltakozott. Ertzumnak fontos az, hogy Róza
megközelithetetlenül egy felhőtrónuson üljön. Biztosan szüksége
volt erre. A butábbik énjével elhitette, hogy sohase reménykedett,
sohase hitte komolyan azt, hogy Rózát valaha is megkapja. Ez az
öncsalás annak az elhitetésére szolgált, hogy akkor Ronda mocskos
szerelme még kevésbé áhitozhatott a beteljesülésre. Az
élettapasztalat, amely egy tehénpásztorlány arcát viselte, nem
mutatkozott; de egy fellengző álmodó bujt ki a vörös vidéki
kamaszból: mert ez legalább legyezgette Ertzum önszeretetét…</p>
<p>Ez ő – gondolta Lohmann.</p>
<p>– Hiába kérdem, miért, – fanyalgott Ertzum – nincs rá
magyarázat. Mindent adtam neki, amit egy ember adhat… Hogy valaha
szeretni fog, abban, becsületemre, sohase reménykedtem. Hiszen
sokkal jobban bánt velem, mint veled!… Mért éppen velem bánt
jobban?… És Rondával megcsalna? Elhiszed ezt? Rondával?</p>
<p>– A nők kiszámithatatlanok – szólt Lohmann és gondolatokba
merült. <span class="pagenum"><a name="Page_148" id=
"Page_148">-148-</a></span></p>
<p>– Nem hiszem. Biztosan csak megbüvölte, boszorkányságot müvelt
vele; még szerencsétlenné teszi szegényt.</p>
<p>Ertzum tovább füzte gondolatait:</p>
<p>– Talán… majd akkor…</p>
<p>Kieselsack utolérte őket. Egy darab óta már a hátuk mögött
kullogott. Csengő kacajjal mondta:</p>
<p>– Milyen pali. Ronda tiz márkát szurt le, láttam a kulcslyukon
keresztül.</p>
<p>– Hazudsz, disznó! – rivalt rá Ertzum és feléje sujtott.</p>
<p>De a kis Kieselsack várta ezt és jóelőre elinalt.</p>
<p>Kieselsack hazudott. Ronda távol állott attól, hogy Frölich
kisasszonynak pénzt ajánljon fel, nem lelki finomságból; nem is
fösvénységből; hanem – és a lány tudta ezt – mert nem jött rá erre
a gondolatra. Rózácska eleget célozgatott, mig Rondának végre ujra
eszébe jutott a lakás, amit bérelni akart. Mikor azután Ronda azt
mondta, hogy butorozott szobát vesz ki neki, őnagysága elvesztette
a türelmét és határozottan megmondta, hogy neki berendezett, éves
lakás kell. Ronda ezen roppantul meglepődött.</p>
<p>– Azt gondoltam, hogy mivel te eddig mindig Kiepertékkel
laktál…</p>
<p>Ronda agyrendszere hozzászokott a régihez; ilyesféle megdöbbentő
változásokba előbb bele kellett hogy élje magát. Iszonyuan
erőlködött.</p>
<p>– Ha azonban Kieperték – jól jegyezzük meg – elutaznak?</p>
<p>– És ha én nem akarok velük menni, – egészitette ki Róza – mit
csinálok akkor?</p>
<p>Ronda erre nem tudott mit felelni.</p>
<p>– Na, Rondácska? Na? <span class="pagenum"><a name="Page_149"
id="Page_149">-149-</a></span></p>
<p>A lábai előtt ugra-bugrált és győzedelmesen jelentette ki:</p>
<p>– Akkor itt maradok.</p>
<p>Ragyogó öröm villant át Ronda arcán. Ilyen ujdonság neki soha
eszébe nem jutott volna.</p>
<p>– Akkor… itt maradsz – ismételgette ő is többször egymásután,
hogy megszokja a gondolatot.</p>
<p>– Ez nagyszerü – tette még hozzá elismeréssel. Táncolt a
boldogságtól és mégis néhány nap mulva Rózácskának minden
müvészetét föl kellett használnia, amig rá birta vezetni, hogy ne a
»Kék Angyal«-ban, de előkelőbb hotelben fizessen elő kosztra.</p>
<p>Ezek után Ronda együtt akart vele étkezni. Rózácska azonban ebbe
nem egyezett bele. Ronda ezen nagyon elkeseredett. Ellenben
megengedtetett neki, hogy az előkelő hotelben necsak kosztot
fizessen, hanem szobát is béreljen, amig őnagysága lakása el nem
készül.</p>
<p>Diákos buzgalommal ragadott meg Ronda minden alkalmat, hogy a
müvésznőt erkölcstelen környezetéből mindjobban kiragadja és mind
erősebben füzze magához. Csak az alkalmakat kellett felismernie. A
kárpitost azzal nógatta sietésre, hogy Frölich kisasszony számára
készül a rendelés. A butorkereskedőt azzal fenyegette, hogy Frölich
kisasszony elégedetlenkedni fog, a porcellán- és fehérnemü-üzletben
Frölich kisasszony kényes izlésére hivatkozott. Az egész város
Frölich kisasszonyért volt; mindent, amit csak kivánt a
szeme-szája, megvett neki; mindenhol kimondta a nevét és nem
törődött a rosszaló tekintetekkel. Mindig meg volt rakva
csomagokkal, akár hozzá ment, akár tőle jött. Mindig főtt a feje
sürgős és fontos ügyekben, <span class="pagenum"><a name="Page_150"
id="Page_150">-150-</a></span> amik a müvésznőnek épp oly sürgősek
és fontosak, együtt meggondolandók és megbeszélendők voltak. Ronda
szürke arca a boldogitó tevékenységtől most többnyire kipirosodott.
Éjszakánként jól aludt és gazdag napokat élt át.</p>
<p>Egyetlen bánata az volt csupán, hogy Rózácska sohasem ment vele
sehova. Ronda szerette volna a városon végig vezetni, birodalmával
megismertetni, alantasait elébe járultatni, a lázadók ellen
megvédeni: mert Ronda mostanában nem félt a támadásoktól, sőt
harcot provokált. A müvésznő azonban vagy próbált éppen, vagy
nagyon el volt fáradva, vagy rosszul volt, vagy a kövér asszonyság
bosszantotta fel. Erre egyszer Ronda jelenetet csapott
Kiepertnének; de kiderült, hogy Kiepertné nem is látta még aznap
Rózát. Ronda nem értette a dolgot. Gusztl jelentősen mosolygott.
Ronda tanácstalanul ment vissza Róza kisasszonyhoz, akinek megint
dolgot adott a kiengesztelés.</p>
<p>Róza tettének igazi oka egyszerüen az volt, hogy még korainak
tartotta vele az utcán mutatkozni. Ha együtt látnák őket, – előre
tudta – intrikálnának ellene. Még nem érezte magát elég erősnek
arra, hogy elnémitsa azokat a pletykákat, amelyek róla keringenek.
Ő ugyan nem tartotta erkölcstelen személynek saját magát; de hát
mégis a multja nem éppen a legtisztább, – igaz hogy ez szóra se
érdemes – de hát komoly szándéku férfiaknak végre is nem kell
mindent tudniok. Ha a férfiak okosabbak lennének, mennyivel
könnyebb volna. Egyszerüen megcirógatná az ő kis Rondácskájának az
állát és egyszerüen elmondaná neki: igy meg igy áll a dolog. Hja,
de csalni muszáj.</p>
<p>És a legrosszabb a dologban, hogy még amellett <span class=
"pagenum"><a name="Page_151" id="Page_151">-151-</a></span>
Rondácska azt a butaságot is hihetné, hogy ő csak kifogásokat
keres, hogy magára maradhasson és egyedül murizhasson. Pedig ez biz
Isten nem igy van. Azzal az élettel már torkig volt és örült, ha
kipihenhette magát az ő humoros öreg Rondájával, aki annyit
foglalkozott vele, mint még soha senki ebben az életben és aki –
olykor hosszasan és elmélyedve nézegette – igazán jóravaló
fickó.</p>
<p>A gyanuperrel, amitől Róza félt, Ronda sohase élt; nem jött
rá.</p>
<p>Pedig Ronda oldalán Róza nyugodtan fittyet hányhatott volna
mindenféle szóbeszédnek. Ronda erősebb volt, mint a lány gondolta.
Kerülgették ugyan néha kisértések, de egyszerüen elkergette
magától, anélkül, hogy a lánynak csak emlitést is tett volna róluk.
Legveszedelmesebb hely az iskola volt.</p>
<p>Itt, Kieselsack révén, mindenki pontosan ismerte Ronda
magánéletét. Néhány fiatalabb tanár, akik még nem tudták, hogy
melyik ut vevezet legbiztosabban a karriérhez, kikerülték, hogy ne
kellessen köszönteni.</p>
<p>Egyik közülük, Richter, aki azt a gazdag és előkelő familiából
való lányt szerette volna feleségül venni, állandóan csufolkodó
mosollyal üdvözölte. Mások azonban nyiltan megtagadtak vele minden
közösséget. Az egyik tanár, Hübenett, ugyanaz, aki annak idején
Ronda fiáról és annak erkölcsi züllöttségéről az osztály előtt
becsmérlőleg nyilatkozott, »lelki rondaságról«, jobban mondva
»posványról« beszélt a fiuknak.</p>
<p>Mostanában, alig lépett Ronda az iskolába, az egész diákság
orditani kezdett, de már az <span class="pagenum"><a name=
"Page_152" id="Page_152">-152-</a></span> ügyeletes tanár se bánta
és undorodva nézett félre:</p>
<p>– Hü, micsoda lelki rondaság büzlik itten!</p>
<p>Az öreg professzor közeledett, a lárma lassacskán – Ronda dühös
pillantásai alatt – elült; utána Kieselsack állotta utját,
végigmérte és lassan, nyomatékosan vetette oda:</p>
<p>– Jobban mondva, posvány!</p>
<p>Ronda megborzongott és tovább suhant; Kieselsackot nem tudta
megcsipni.</p>
<p>Nem tudta többé megcsipni, érezte, sohase tudja.</p>
<p>Ertzumot és Lohmannt nemkülönben. Ő és három diákja kölcsönösen
szemet hunytak. Rondának azt is türnie kellett, hogy Lohmann
egyáltalán nem vett részt a munkában és ha felszólitotta, szinészi
hangon azt válaszolta, hogy »dolgozik«. Ronda Ertzummal szemben is
védtelen volt, aki egy darabig keservesen piszmogott, aztán a
szomszédja kezéből egyszerüen kitépte a dolgozatot s leirta. Azt is
némán kellett néznie, hogy Kieselsack a diákok feleletébe
mindenféle butaságot gagyogott bele; hangosan beszélt, minden ok
nélkül járkált az osztályban s óra közben sokszor verekedett.</p>
<p>Ha Ronda néhanapján elragadtatta magát a megszoritott zsarnok
pánikjától s a lázadókat a dutyiba zárta, még cifrább dolgok
történtek. Az osztály durrogott és puffogott, mint mikor az üvegből
egy dugót huznak ki, éljenzett, kuncogott és cuppantott. Erre Ronda
lóhalálában az ajtóhoz sietett és megint beengedte Kieselsackot. A
másik kettő kéretlenül is besompolygott, fenyegető és fitymáló
arccal.</p>
<p>Pár pillanatig Ronda kétségtelenül sokat boszankodott. De mit
használt ez nekik? Végül <span class="pagenum"><a name="Page_153"
id="Page_153">-153-</a></span> mégis csak ők voltak a legyőzöttek,
akik nem kapták meg Rózát. Nem Lohmann ült a müvésznő öltözőjében…
Ronda, mihelyt az iskola kapujába ért, lerázta magáról a rossz
kedvét és gondolatait Róza szürke kabátkájára irányitotta, melyet
el kellett hoznia a tisztitóból, vagy a bonbonokra, melyekkel meg
akarta lepni őnagyságát.</p>
<p>A gimnázium igazgatója ellenben nem hunyhatott szemet a hetedik
osztály botrányos viselkedése előtt. Rondát lehivatta az igazgatói
irodába és feltárta neki azt az erkölcsi züllést, melybe a hetedik
osztály hanyatthomlok belérohan. Azt mondta, nem is akarja
firtatni, honnan származik ez a fertőző anyag. Ha fiatalabb
tanárról lenne szó, okvetlenül meginditaná a vizsgálatot. Minthogy
azonban a kedves kolléga becsületben őszült meg, egyrészt maga is
tudhatja, mi okozza ezeket az állapotokat, másrészt pedig nem
szabad megfeledkeznie, hogy az intézet kebelében magának kell
jópéldával előljárni, hogy a tanulók általa jobbak és nemesebbek
legyenek.</p>
<p>Ronda felelt:</p>
<p>– Igazgató ur! Az atheni Perikles – igen ám, ugy bizony – egykor
Aspasiát szerette.</p>
<p>Az igazgató ugy látta, hogy ez nem tartozik ide. Ronda pedig
folytatta:</p>
<p>– Én az egész életemet – jól jegyezzük meg – hiábavalónak
tartanám, hogyha a klasszikus ideálokról csak ugy beszélnék, mint
holmi dajkamesékről. A humanista tudósnak meg kell vetnie a
csőcselék erkölcsi előitéleteit.</p>
<p>Az igazgató ámult-bámult, elbocsátotta Rondát, de a dolog szeget
ütött a fejébe. Végül elhatározta, hogy senkinek se szól róla,
nehogy <span class="pagenum"><a name="Page_154" id=
"Page_154">-154-</a></span> a botrány az iskola falai közül
kiszivárogjon s az intézeten és a tanári kar becsületén foltot
ejtsen.</p>
<p>Ronda a gazdasszonyát – aki megütközött azon, hogy a szinésznő
odajár – diadalmas nyugalommal kényszeritette a ház elhagyására,
szegény nő hiába berzenkedett. Uj gazdasszonyul a »Kék Angyal« egy
facér cselédjét fogadta fel. Olyan szutykos volt, mint egy
mosogatórongy és egymás után fogadta a szobájába a mészároslegényt,
a kéményseprőt, a gázost és az egész utcát.</p>
<p>Egy sárgaarcu szabónő, aki Róza őnagyságának dolgozott, mindig
hidegen és foghegyről beszélt Rondával. Egy napon, mikor nagyobb
összegről nyujtott át számlát Rondának, végre föltátotta a száját.
Hallgassa csak meg a tanár ur, mit mondanak az emberek. Nem
röstelli? Ilyen korban – és egyáltalában. Ronda az aprópénzt szó
nélkül a bugyellárisába dugta és cihelődött. A félig nyitott ajtón
benevetett és kiméletesen mondta:</p>
<p>– Látom, jó asszony, hogy a szavait, valamint azt a pillanatot,
mikor szavait kiejtette, megbánta s attól fél, hogy ez a tulontul
nyilt fellépés, anyagi hátrányokat von maga után. Ezzel szemben
kijelenthetem, hogy önnek semmi oka a félelemre. A jövőben sem
pártolunk el öntől.</p>
<p>És elment.</p>
<p>Végül egy reggelen, midőn Ronda »Homeros igekötőiről« szóló
munkájának egyik hátulsó lapjára levelet irt Róza kisasszonynak,
kopogtak; fekete, ráncos ferencjózsefben és cilinderben belépett
Rindfleisch, a varga. Csakugy <span class="pagenum"><a name=
"Page_155" id="Page_155">-155-</a></span> benézett ide s kezét a
pocakjára téve, elfogódottan mondta:</p>
<p>– Jó reggelt, tanár ur, csak arra szeretném kérni a tekintetes
tanár urat, engedje meg, hogy néhány kérdéssel fordulhassak
önhöz.</p>
<p>– Csak bátran! – mondta Ronda.</p>
<p>– Sokáig gondolkodtam rajta és most mégse megy könnyen. De hát
Isten nevében.</p>
<p>– Csak bátran, kezdje.</p>
<p>– Mert hát hogy ilyen csufságot hallok a tanár urról.
Kigyót-békát kiált az egész város a tekintetes tanár urra, ezt
biztosan tetszik már tudni. De az igazi keresztény ember nem hiszi
el. Nem. De nem ám.</p>
<p>– Egyik fülemen be – mondta Ronda, hogy véget vessen a vitának –
és a másikon ki.</p>
<p>A varga zavartan forgatta a cilinderét és a földre nézett.</p>
<p>– Ugy a. Csakhogy az volt a rendölés, hogy én gyüjjek ide
figyelmeztetni a tekintetes tanár urat, hogy az Isten nem
akarja.</p>
<p>– Mit nem akar? – kérdezte Ronda és lenézően mosolygott. – Talán
Frölich szinmüvésznő őnagyságát?</p>
<p>A varga a küldetése sulya alatt lihegett. Hosszu lötyögő arcai
mozogtak hegyes szakálla keretében.</p>
<p>– Már mondtam egyszer magának; tanár ur, – és itt a hangja
elsötétedett a titokzatosságtól – az Isten csak azért engedi
azt…</p>
<p>– Hogy több angyala legyen a mennyországban. Jó, jó. Majd
meglátjuk, mit tehetünk.</p>
<p>Még mindig somolygott és az istenes vargát egyszerüen
kituszkolta az ajtón.</p>
<p>Ilyen biztosan és nagystilüen élt Ronda egy <span class=
"pagenum"><a name="Page_156" id="Page_156">-156-</a></span>
darabig, – egyszer azonban szörnyü események történtek.</p>
<p>Egy mezei csősz följelentést tett, hogy Hühnengrabban az
ültetvényeket gonosz tettesek letiporták. Azon a vasárnapon, amikor
ez a gaztett történt, a csősz egy csomó fiatalemberrel találkozott
az országuton. Miután az állami ügyészség ebben az ügyben hosszabb
ideig hiába nyomozott, egy reggel megjelent maga a csősz az
igazgató oldalán a gimnázium előcsarnokában. A fiuk éppen
imádkoztak a diszteremben, az igazgató egy fejezetet olvasott fel a
bibliából, azután zsoltárt énekeltek és ezalatt a paraszt csősz az
igazgatói pódiumról mustrálta a gyülekezetet. Izgett-mozgott és a
kezefejével zavartan törülgette a homlokát. Végül lejött a
pódiumról és az igazgató vezetése mellett végigment a tanulók
sorfalai között. A csősz ugy viselkedett, mint az az ember, aki
nagyon finom társaságba kerül, senkit se látott és meghajolt Ertzum
előtt, aki a lábára lépett.</p>
<p>Mikor már minden remény meghiusult, hogy a gonosztevőt az
intézet kebelében megtalálják, az igazgató még egy utolsó
kisérletet tett. Még egy fejezetet olvasott fel a bibliából, azután
annak a meggyőződésének adott kifejezést, hogy ez legalább egy
tanulónak a lelkéhez szólt és bünbánatra lágyitotta, felébresztette
a lelkiismeretét és reméli, hogy az a tanuló lejön az igazgatói
irodába, hogy a büntársát feljelentse és az igazságszolgáltatásnak
átadja. Ez a tanuló, töredelmes vallomása jutalmaképpen, nemcsak
hogy büntetésben nem fog részesülni, hanem még pénzjutalmat is kap…
Ezzel vége volt az eljárásnak.</p>
<p>Három nappal később Ronda Titus-Livius-órát <span class=
"pagenum"><a name="Page_157" id="Page_157">-157-</a></span> tartott
a hetedikben, de ez az elvetemült osztály lármázott és mással
foglalkozott s erre Ronda felpattant a dobogóról és orditani
kezdett:</p>
<p>– Lohmann, ne olvasson a pad alatt, különben is majd gondoskodom
arról, hogy hamarosan kiszabaduljon az iskola kötelékéből. Maga
pedig, Kieselsack, folyton fütyürész itten. És maga, Ertzum is –
igen ám, ugy bizony – hovatovább majd otthon komiszkodhatik. Ezt a
három elvetemült fickót még azzal sem akarom megtisztelni, hogy a
dutyiba zárjam, mert még erre se méltók, de igenis, mindent el
fogok követni, hogy kitegyem innen a szürüket s a maguk helyére
kerüljenek, a közönséges tolvajok és betörők közé. A tisztességes
emberek társadalma kilöki önöket magából, már nem sokáig rontják
itt a levegőt.</p>
<p>Lohmann fölkelt és a homlokát ráncolva magyarázatot kért; de
Ronda siri hangja annyira telitve volt az önmagát emésztő
gyülölettel, az arca oly szörnyü fényben ragyogott a diadaltól,
hogy mindnyájan ugy érezték, vereséget szenvedtek. Lohmann
sajnálkozó vállvonással leült.</p>
<p>A következő tiz percben Lohmannt Kieselsackkal és Ertzummal
együtt az igazgató lehivatta magához. Mikor visszajöttek, tetetett
fitymálással jelentették ki, hogy a hühnengrabi esetről vallatták
őket. De a fiuk elhuzódtak tőlük. Kieselsack sugdolózott:</p>
<p>– Ki adhatott fel bennünket?</p>
<p>A másik kettő boszusan nézett a szemébe és hátat forditott
neki.</p>
<p>Egy délelőtt, amikor is mind a hárman szabadságot kaptak,
rendőri bizottság kiséretében Hühnengrabba mentek és ott a tett
szinhelyére <span class="pagenum"><a name="Page_158" id=
"Page_158">-158-</a></span> vezették őket. Itt aztán felismerte
őket a csősz. A nyomozás miatt több napig fel voltak mentve az
előadások látogatásától. Végül a járásbiróság tárgyalótermébe
kerültek mint vádlottak. A tanuk padján Ronda kuporgott epés,
vitriolos mosollyal. A teremben ott ült Breetpoot konzul és Lohmann
konzul is és az állami ügyész kénytelen volt meghajlással üdvözölni
ezt a két befolyásos urat. A főügyész törte a kezét, hogy Lohmann
és a barátja ostobául már régebben nem jelentkeztek. Akkor a
vádhatóság nem nyult volna a végső eszközökhöz. Azt hitték, hogy
csak olyan közönséges fickókról van szó, mint Kieselsack.</p>
<p>Az elnök megnyitotta a tárgyalást s megkérdezte a három
vádlottat, bünösnek érzik-e magukat? Kieselsack nyomban tagadott.
Pedig az igazgatójának is vallott s az előzetes vizsgálat alatt
mindent beismert. Az igazgató előlépett és tüzetesen ismertette az
ügyet. Meghiteltették.</p>
<p>– Az igazgató ur hazudott – szólt Kieselsack.</p>
<p>– De hisz az igazgató ur megesküdött rá.</p>
<p>– Ojjé, – mondta Kieselsack – akkor hazudott csak igazán.</p>
<p>Minden hidat elégetett maga mögött. Hisz ugyis kifelé állt a
rudja. Ezenfelül még csalódott is az emberekben való hitében, mert
ahelyett, hogy megkapta volna az igért jutalmat, a törvényszék elé
állitották.</p>
<p>Lohmann és Ertzum beismerték a tettüket.</p>
<p>– Nem én voltam – mekegett közben Kieselsack.</p>
<p>– Mi voltunk! – vallott Lohmann, akinek ez a cinkosság fölöttébb
kellemetlennek tetszett. <span class="pagenum"><a name="Page_159"
id="Page_159">-159-</a></span></p>
<p>– Bocsánat – jegyezte meg Ertzum – én magam voltam.</p>
<p>– Kérem szépen, – szólt Lohmann s arca fáradt szigoruságot
tükrözött – határozottan ki kell jelentenem, hogy én is részes
vagyok e nyilvános köztulajdonnak – vagy minek – a
megrongálásában.</p>
<p>Ertzum ismételte:</p>
<p>– Én rongáltam meg. Ez az igazság.</p>
<p>– Drágám, ne beszéljen itt össze-vissza – kérte Lohmann.</p>
<p>Ertzum replikázott:</p>
<p>– Ugyan-ugyan. Hisz nem is voltál ott. Azalatt együtt ültél…</p>
<p>– Kivel? – kérdezte az elnök.</p>
<p>– Senkivel – dadogta Ertzum és fülig elvörösödött.</p>
<p>– Valószinüleg Kieselsackkal – jegyezte meg Lohmann.</p>
<p>Az alügyész az ügyet szőrmentében akarta elintézni, ugy hogy a
vádat több emberre tolja s ezzel kevesebb essék Lohmann konzul
fiának és Breetpoot konzul gyámfiának a rovására. Figyelmeztette
Ertzumot, milyen nehezen hihető el állitólagos tette.</p>
<p>– A legerősebb ember se képes erre, hihetetlen, hogy ön maga meg
tudta tenni.</p>
<p>– Pedig ugy van – szólt Ertzum gőgösen és határozottan.</p>
<p>Az elnök felszólitotta őt és Lohmannt, nevezzék meg a többi
tettest is.</p>
<p>– Bizonyára egy lumpoló társaság járt ott – segitette őket az
elnök jóakaratuan. – Mondják meg, ki még a bünös, ezzel nagy
szolgálatot tesznek nekünk.</p>
<p>A vádlottak konokul hallgattak. A védelem <span class=
"pagenum"><a name="Page_160" id="Page_160">-160-</a></span> itt
hangsulyozta, hogy ez a vádlottak nemes lelkéről tanuskodik. A két
fiatal ember már az előzetes vizsgálat alkalmával megállta a sarat,
senki mást se akart kompromittálni.</p>
<p>Kieselsack is megállta a sarat. De őt nem emlitették. Ő különben
is csak tartogatta az ütőkártyáját.</p>
<p>– Senki más nem volt ott? – ismételte az elnök.</p>
<p>– Senki – mondta Ertzum.</p>
<p>– Senki – mondta Lohmann.</p>
<p>– De igen – kiáltott Kieselsack, a jó diák éles hangján, aki
mindent tud. – Frölich szinésznő is ott volt.</p>
<p>Mindenki hallgatott s erre folytatta:</p>
<p>– Tulajdonképpen az ő kedvéért tettük tönkre a Hühnengrabot.</p>
<p>– Hazudik – mondta Ertzum a fogát csikorditva.</p>
<p>– Minden szava hazugság – egészitette ki Lohmann.</p>
<p>– Ez a szinigazság! – esküdözött Kieselsack. – Tessék
megkérdezni a tanár urat! Ő tudja legjobban.</p>
<p>A tanuk padja felé vigyorgott.</p>
<p>– Nem igaz tanár ur, hogy azon a vasárnap megszökött magától
Frölich szinésznő? Velünk reggelizett Hühnengrabban.</p>
<p>Mindenki Rondára nézett, aki zavartan feszengett, az állkapcsai
csattogtak.</p>
<p>– Az illető hölgy is önökkel volt? – kérdezte az egyik biró az
emberi kiváncsiság hangján a két vádlottat. A vádlottak vállat
vontak. De Ronda majdnem elfulladva sziszegte:</p>
<p>– A vesztébe rohan, nyomorult! Most, – igen ám, ugy bizony –
vége van. <span class="pagenum"><a name="Page_161" id=
"Page_161">-161-</a></span></p>
<p>– Ki az a hölgy? – kérdezte az alügyész a forma végett. Mert
minden jelenlevő tudott róla és Rondáról.</p>
<p>– Gonda tanár ur felvilágositással szolgálhat róla – szólt az
elnök.</p>
<p>Ronda azt mondta, hogy Frölich kisasszony szinmüvésznő. Erre az
ügyész a szóbanforgó hölgy rögtöni megidéztetését inditványozta,
mert ki kell puhatolni, hogy vajjon a kérdéses deliktum értelmi
szerzője-e s egyáltalán mennyiben felelős érte. A biróság ekképpen
határozott s a szolgát nyomban utnak inditották.</p>
<p>Közben a fiatal ügyész, aki Lohmannt és Ertzumot védeni
próbálta, hallgatagon vizsgálta Ronda lelkiállapotát. Arra az
eredményre jutott, hogy most kell kibeszéltetni; s azt
inditványozta, hallgassák ki Gonda tanárt diákjainak, a három
vádlottnak, általános lelki és erkölcsi állapotára vonatkozóan. A
biróság elfogadta az inditványt. Az alügyész, aki attól félt, hogy
kedvezőtlenül nyilatkozik Breetpoot konzul gyámfiáról, valamint
Lohmann konzul fiáról, hiába próbálta ezt megakadályozni.</p>
<p>Mikor Ronda a korláthoz lépett, kacagtak.</p>
<p>Ronda szörnyen fel volt izgatva, pokoli düh torzitotta el arcát,
verejtékezett.</p>
<p>– Teljesen ki van zárva, – kezdte – hogy Frölich szinmüvésznő
részes legyen akár ebben az elvetemült gaztettben, akár pedig az
ocsmány kirándulásban.</p>
<p>Először maga mosakodott. Aztán még egyszer erősködött. Az elnök
ujra megszakitotta: mondja el véleményét három diákjáról. Erre
Ronda egyszerre orditani kezdett, karját felemelte, a hangja
vinnyogott, mintha falhoz szoritották volna és nem tudna
szabadulni. <span class="pagenum"><a name="Page_162" id=
"Page_162">-162-</a></span></p>
<p>– Ezek a fiuk az emberiség szemetjei! Csak rájuk kell tekinteni:
ilyen a fegyházak söpredéke! Kezdettől fogva olyanok voltak már,
hogy nemcsak berzenkedtek a tanári fönhatóság ellen, de
tiltakoztak, lázadást prédikáltak ellene. Az agitációjuk már az
egész osztályt megmételyezte. Mindent elkövettek, forradalmi
összeesküvéseket rendeztek, csaltak, mindenféle ocsmány és ordináré
lázadást szitottak, mig végre idejutottak – jól jegyezzük meg! – az
utolsó állomásra. Rég megmondtam, hogy ide kerülnek…</p>
<p>És mint egy ördöngős a boszu sikolyával, fordult Frölich Róza
három lovagja felé:</p>
<p>– Nézzen a szemembe, Lohmann.</p>
<p>Mind a hármat leleplezte a biróság és a közönség előtt. Beszélt
Lohmann szerelmes verséről, arról, hogy Ertzum hogyan csuszott le
éjjel Thelander pap erkélyéről, arról, hogy Kieselsack mily
szemtelenül viselkedett egy a diákoknak tilos helyiségben. Kiköpte
azt is, hogy Ertzum nagybátyja is elhasalt, szólt a városi
arisztokrácia költekezéséről és egy züllött révhivatalnok
iszákosságáról, aki Kieselsack atyja volt.</p>
<p>A biróságot kellemetlenül érintette ez a rotyogó és fanatikusan
bugyborékoló harag. Az alügyész udvariasan és bocsánatkérően
Lohmann és Breetpoot konzul felé pillogatott. A fiatal védő
gunyosan és elégedetten vette tudomásul a teremben uralkodó
közhangulatot. Ronda ujjongott és toporzékolt.</p>
<p>Végül értésére adta az elnök, hogy a biróság ezek után teljesen
tisztában van, milyen viszony uralkodik a tanár és a tanulóifjuság
közt. Ronda fujt a dühtől, nem látott és nem hallott.</p>
<p>– Vajjon meddig fertőzik még ezek a sötét <span class=
"pagenum"><a name="Page_163" id="Page_163">-163-</a></span>
exisztenciák a levegőt, meddig viseli még büneik mázsaterhét a
türelmes föld? Még azt merik mondani, hogy Frölich szinmüvésznő is
részt vett parázna orgiájukban. Valóban, még csak ez hiányzott,
hogy Frölich szinmüvésznő szüzi becsületébe is beletiporjanak!</p>
<p>Ezeket a szavakat olyan viharos derültség követte, hogy Ronda
majdnem összeesett. Mert a saját állitásaiban is kötve hitt. Tudván
tudta, hogy Frölich szinmüvésznő azon a vasárnap eltünt szeme elől
és Hühnengrabba ment. Még mást is tudott. Csak egy röpke tekintetet
vetett az eddig nem méltányolt körülményekre s majd hogy elalélt.
Róza sohase akart kirándulni vele. Mi miatt hozakodott elő mindég
ürügyekkel, hogy egyedül maradjon otthon?… Lohmann miatt?…</p>
<p>Ujra Lohmannra ripakodott s odakiáltotta, hogy az arisztokrácia
már dögrováson van! De az elnök felszólitotta Rondát, menjen a
helyére és meghagyta, hogy vezessék elő az uj tanut, Frölich
kisasszonyt.</p>
<p>Mikor megjelent, moraj fogadta; az elnök a terem kiüritésével
fenyegetőzött. A hallgatóság lecsillapodott, mert a nő mindenkinek
tetszett. Szürke kosztümruhát viselt, rokonszenvesen elegáns volt,
egyszerüen fésülködött, középnagyságu kalapot tett a fejére, pár
strucctollal és csak diszkréten pirositotta ki magát.</p>
<p>Egy kis leány azt mondta a mamájának, hogy juj de szép néni.</p>
<p>Elfogulatlanul lépett a birák elé; az elnök könnyedén meghajolt
előtte. Az alügyész inditványára nem hiteltették meg, anélkül
hallgatták ki s a tanu rögtön beleegyező mosollyal <span class=
"pagenum"><a name="Page_164" id="Page_164">-164-</a></span>
jelentette ki, hogy ott volt azon a kiránduláson. Kieselsack védője
végre kirukkolt:</p>
<p>– Itt meg kell jegyeznem, hogy a három vádlott közül egyedül az
én védencem mondta meg az igazságot.</p>
<p>De senki se törődött Kieselsackkal.</p>
<p>Az alügyész ugy vélekedett, hogy itt a felbujtás ténye forog
fenn és a büntény, amelyet eddig a két fiatalember puszta
galantériából vállalt, teljes erővel a tanut, Frölich kisasszonyt
terheli, aki az egész bünténynek okozója és értelmi szerzője.
Kieselsack védője felhasználta ezt az alkalmat, hogy védencének –
elismeri – antipátikus fellépését teljesen megmagyarázza az a
körülmény, hogy fiatalember létére a tanu társadalmi osztályához
tartozó romlott nőkkel állott érintkezésben, akik csak a korrupciót
terjesztik.</p>
<p>– Hogy mit csináltak Hühnengrabban, – mondta Róza félvállról –
azt nem tudom s nem is törődöm vele. Csak azt tudom – s ezt csak
azért mondom meg, mert az előbb ügyvéd ur korrupcióról beszélt –
hogy az emlitett vasárnap délután az egyik fiatal ur annak rendje
és módja szerint megkérte a kezemet s nagy sajnálatomra ki kellett
őt kosaraznom.</p>
<p>A hallgatóság nevetett és hitetlenül rázta a fejét. Róza vállat
vont, de nem nézett a vádlottakra. Ertzum vérvörösen mondta:</p>
<p>– A tanu igazat mondott.</p>
<p>– Köztem és a három diák közt – tette hozzá Róza – mindig uri
tónus uralkodott s az egész érintkezés puszta pajtáskodás volt.</p>
<p>Ezt a kijelentést Rondának szánta s egy gyors oldalpillantással
kereste őt.</p>
<p>– Ezzel ugyebár a tanu – szólt az alügyész <span class=
"pagenum"><a name="Page_165" id="Page_165">-165-</a></span> – azt
akarja állitani, hogy az erkölcsi törvények határait semmiképpen se
hágták át?</p>
<p>– Nono – mondta a nő s elhatározta, hogy öreg Rondájának
kerülőuton, a biróság utján orrára köti az igazságot. A sok
hókuszpókuszt már unalmasnak találta, – nono, – folytatta ezt éppen
nem mondhatnám. Hébe-hóba.</p>
<p>– Mit ért a tanu ezen, hogy hébe-hóba.</p>
<p>– Ezt az urat – szólt a nő és Kieselsackra mutatott, aki a terem
feszült figyelése közben az orrára bandsitott. Egyre
ellenszenvesebbé vált: most a szerencséje által is. Később
megpróbált tiltakozni ellene:</p>
<p>– Hazugság.</p>
<p>De az elnök elfordult tőle. Az elnök, mint mindenki, izgatott,
szabad, féktelen hangulatban volt. Lohmann, akit Rózának a
leleplezése, a barátja kikosaraztatását illetően, kellemetlenül
érintett, felhasználta az alkalmat, hogy könnyed és világfias
hangon ezt mondja:</p>
<p>– Ennek a hölgynek meg van a maga izlése. Kieselsackot
boldogitotta, de ezt csak most tudtam meg. Azt azonban régen és jól
tudom, hogy kivüle kit boldogit még őnagysága… Grófné azonban az
istennek se akar lenni. És nekem, aki soha tudni se akartam róla,
állandóan erősitgeti, hogy soha, de sohase kapom meg őt.</p>
<p>– Ugy bizony – mondta Róza s azt remélte, hogy Ronda ezt hallja
és megnyugszik. Mindnyájan nevettek. Az elnök hevesen rázkódott a
nevetéstől, egyik biró trombitálva fujta az orrát s a hasát fogta.
A vád képviselője kajánul összehuzta az ajkát, a védő szkeptikusan
viszolygott. Ertzum odasugta Lohmannak: <span class=
"pagenum"><a name="Page_166" id="Page_166">-166-</a></span></p>
<p>– Még Kieselsack-kal is, – hogy ezt is meg kellett tudnom. De
most végeztem vele.</p>
<p>– Hála Isten… Különben kinn vagyunk a vizből. Csak Ronda adja
meg az árát.</p>
<p>– De – sugta gyorsan Ertzum – ne beszélj közbe, hogyha magamra
veszem az egészet. Nekem ugyis ki kell maradnom, a sajtóhoz kell
fordulnom.</p>
<p>Ekkor az elnök kissé megnyugodva, immár atyai hangon kilátásba
helyezte a terem kiüritését. Aztán kijelentette, hogy a tanu
kihallgatása véget ért, mehet. Róza azonban a hallgatóság közé
vegyült. Nem tudta megérteni, hová tünhetett Ronda.</p>
<p>Ronda a viharos derültség elől lóhalálában futott el. Ugy ment,
mintha remegő gáton, fellegeken, parázsos vulkánon járna. Minden
széttört körülötte, szakadékokba rántotta őt: – mert már Frölich
Róza is »mással« foglalkozott! Lohmann és a többiek, akiket
legyőzötteknek és megsemmisülteknek tartott, nyomban feltüntek a
semmiből, mihelyt levette róluk a szemét. Róza nem átallotta
odaadni magát nekik. Kieselsackot bevallotta, Lohmannt még tagadta.
De Ronda már nem hitt neki. És roppant elcsodálkozott ezen: Róza
megbizhatatlannak mutatkozott. Máig, eddig a pillanatig a lelki
lelke volt, egy darab ő belőle; és egyszerre elszakitotta magát
tőle; Ronda látta, hogy vérzik a szakadás helye és nem értette a
dolgot. Minthogy sohase érintkezett emberekkel, eddig még nem
árulták el. Most ugy szenvedett, mint egy gyerek, mint a diákja,
Ertzum, akit a szinésznő megcsalt. Gyámoltalanul szenvedett,
otrombán és csodálkozva.</p>
<p>Hazament. A cselédje alig szólalt meg, Ronda <span class=
"pagenum"><a name="Page_167" id="Page_167">-167-</a></span>
felhördült és kidobta őt az utcára. Aztán a szobájába ment, bezárta
az ajtót, a kerevetre feküdt és nyöszörgött. Elfogta a szemérem,
felkelt, elővette Homérosz igekötőiről szóló kéziratát. Megint
rákönyökölt az iróasztalára, amely jobb vállát – harminc éven át –
fölfelé ránditotta. De a kézirat hátulsó lapjain sorok voltak,
amelyek a szinésznőre vonatkoztak, néhol csak kis jegyzetek és
célzások. Lapok is hiányoztak: ezeket szórakozottságból elküldte
hozzá. Látta, hogy a munkakedvét egészen alárendelte neki, az
akaratát már régóta csak reá irányitotta és az élete minden célja
összeesett vele. Mikor ezt fölfedezte, visszavánszorgott a kerevet
sarkába.</p>
<p>Öregeste volt már és a sötétségben megjelent előtte egy kacér,
szeszélyes, szines arc; és szorongva nézett föl rá. Mert
észrevette, hogy ez az arc minden, minden gyanunak tápot ad. Róza
mindenki lánya. Ronda tenyerét a vértől elöntött szegény arcára
tapasztotta. Kései érzékisége, – az az érzékiség, amely aszott
testét lassu, földalatti kisértésekkel, elrugaszkodott vágyakkal
ölte, amely hatalmasan és természetellenesen lobbadozott, amely az
életét megváltoztatta, a szellemét végletekre kapatta – most
képekkel gyötörte őt. Látta a nőt kék-angyalbéli szobájában, a
vetkőző gesztusait, a régi édes gesztusokat és csiklandó
tekintetét. Most ez a tekintet és ez a gesztus nem Rondának szólt,
hanem másnak, – Lohmannak.</p>
<p>… Ronda végignézte a jelenetet, egészen végignézte, a nő táncolt
és annál szilajabban táncolt, minél jobban zokogott Ronda a kerevet
sarkában. <span class="pagenum"><a name="Page_168" id=
"Page_168">-168-</a></span></p>
<div class="chapter">
<h2>XI.</h2>
</div>
<p>Elment még az iskolába, az államfentartó szokás utolsó
maradékával, bár jól tudta, hogy kifelé áll a rudja. A tanárok ugy
határoztak, hogy most kivételesen csak körösztülnéznek rajta. A
tanári szobában mindenki ujságok mögé bujt, elment az asztaltól,
sarokba pökött, mikor Ronda leült gyakorlatot javitani. Az
osztályban mindhárman hiányoztak, Lohmann is, Ertzum is, Kieselsack
is. A többieket megvetette Ronda, nem is törődött velük. Néha
sziszegve félnapi karcerre itélte egyiket-másikat. Később azonban
elfelejtette utasitani a pedellust, hogy az itéletet
végrehajtsa.</p>
<p>Künn az utcán csak ment, anélkül, hogy valakit látott volna, nem
hallotta sem a szitkot, sem a dicséretet, azt se vette észre,
hogyha a kocsisok visszatartották a lovaikat és az idegeneket
figyelmessé tették Rondára, mint a város nevezetességére. Amerre
csak járt-kelt, a pöréről beszéltek. A közvélemény szemében Ronda
volt a vádlott és a törvényszék előtt való fellépése szánalmat és
haragot keltett. Öregebb urak, legelső tanitványai, akiknek Ronda
egy édes, az időtől megaranyozott fiatalkori emlék volt, e pör
hallatára meghökkentek és rázták a fejüket.</p>
<p>– Ej, mi lett az öreg Rondából. Már ez mégse szép tőle.</p>
<p>– Tanárnak nem szabad igy viselkednie. Ez akarja nevelni a
fiatalságot? Hogy kikelt a kereskedők és a legelőkelőbb családok
ellen. És kérem, a törvényszék előtt.</p>
<p>– Vén szamár létére összeadja magát egy affélével és mindenki
tud róla. De már nyakán <span class="pagenum"><a name="Page_169"
id="Page_169">-169-</a></span> a hurok. A város intelligenciája
tárgyalni fogja az esetet és Breetpoot-tól tudom, hogy az iskolából
is kiteszik a szürit. Aztán elmehet a komédiásnéval zabot
hegyezni.</p>
<p>– Már finum egy perszóna.</p>
<p>– A’ már igaz.</p>
<p>És az urak összenevettek, szemük bogarán kis szikra
villódzott.</p>
<p>– De hogy állhatott össze ilyennel.</p>
<p>– Hja, mindig mondtam. Méltó a nevére: ronda volt, Ronda
marad.</p>
<p>Mások Ronda fiát emlegették, aki egyszer valami ledér
nőszeméllyel kódorgott a sétatéren. Mondogatták, hogy nem esik
messze az alma a fájától és Hübbenet tanár ur szavait idézgették,
aki az apa erkölcsi összeroppanását már eleve megjósolta. Szerinte
már azelőtt is volt Rondában sok embergyülölő, sunyi és gyanus
vonás s véleménye szerint csöppet sem csodálatos, hogy a
törvényszék előtt kikelt a város arisztokráciája ellen.</p>
<p>– Ezt a vén dögöt régen agyon kellett volna verni – mondta Ronda
közvetlen közelében az üzlete ajtajába támaszkodva Mayer, a
trafikos, aki Gonda tanár ur számláit mindig egy áthuzott R-rel
kezdte.</p>
<p>A »Café Central« bérlője reggel, mikor Ronda elosont a kávéház
előtt, igy szólt a söprögető pincérhez:</p>
<p>– Söpörjék ki ezt a ronda piszkot.</p>
<p>Voltak azonban elégedetlen polgárok, akik Ronda emancipációját
örömmel üdvözölték, fegyvertársul akarták megszerezni a mai
társadalmi rend ellen való küzdelmükre, gyülést hivtak össze,
köszönetet szavaztak neki, hogy oly bátran fellépett a város
kiváltságos heréivel szemben <span class="pagenum"><a name=
"Page_170" id="Page_170">-170-</a></span> és neki magának is
beszélnie kellett volna. Mindenfelé éltették őt és számosan
felkiáltottak:</p>
<p>– Az ilyen ember előtt le a kalappal.</p>
<p>Ronda nem is felelt az irott meghivókra. Küldöttségeiket zárt
ajtó fogadta. Csak ült egy helyben és gyülölettel, vágyódással és
haraggal Frölich szinmüvésznőre gondolt s arra, hogyan
kényszerithetné őt arra, hogy minél előbb szedje a sátorfáját s
menjen tovább a truppjával. Eszébe jutott, hogy ezt komoly
találkáin szigoruan megtiltotta neki. Bárcsak ne engedelmeskedett
volna. Most a nő garázdálkodott, bajt kevert és Ronda féktelen és
maró boszuvágyában lihegve kivánta, hogy Frölich Róza egy sötét
dutyiban végezze az életét.</p>
<p>Ronda egész nap óvatosan kerülte az utcákat, amelyeken
találkozni szokott vele. Csak éjjel osont abba a városrészbe,
későn, mikor a korcsmák elfüggönyözött ablakai mögött nem rémlettek
a tanárfejek árnyékrajzai. Akkor Ronda sunyin, ellenségesen, fanyar
vággyal hosszu sétát tett a hotel körül.</p>
<p>Egy alkalommal a homályból valaki kilépett és köszönt: Lohmann
volt. Ronda először visszatorpant és levegő után kapkodott. Aztán
szétterjesztette kezeit és mindkettővel Lohmann után kapott, aki
udvariasan kisiklott. Mikor magához tért, fujni kezdett, mint a
veszett macska:</p>
<p>– Még a szemem elé mer kerülni, maga elvetemült fráter! Itt kell
megfognom, Frölich szinmüvésznő lakása előtt! Már megint mással
foglalkozik.</p>
<p>– Biztositom, – mondta Lohmann szeliden – hogy téved a tanár ur.
Alaposan téved.</p>
<p>– Mi mást kereshet itt, maga léhütő!</p>
<p>– Sajnálom, de erről nem nyilatkozhatom. <span class=
"pagenum"><a name="Page_171" id="Page_171">-171-</a></span> Csak
azt mondhatom, hogy ehhez önnek, tanár ur, semmi, de semmi
köze.</p>
<p>– Összetiprom! – hördült fel Ronda és a szeme parázslott, mint a
mérges macskáé. – Vigyázzon, mert különben kirugatom az
iskolából…</p>
<p>– Ha ez örömet okoz önnek, tessék – mondta Lohmann, de már nem
akart csufolódni vele, inkább szánta őt és tovább ment, Ronda
fenyegetéseitől üldöztetve.</p>
<p>Egyáltalán nem akarta már bántani Rondát. Ma, mikor az egész
világ ellene kelt, szégyennek tartotta volna. Részvétet érzett az
öreg iránt, aki arról beszélt, hogy kicsapatja, hiszen Ronda
elcsapatása már el volt határozva; – részvétellel és holmi
visszatartott rokonszenvvel szemlélte e magányos világgyülölőt, aki
meggondolatlanul harcba keveredett mindenkivel; sajnálta az érdekes
anarchistát, aki most gubozódott ki…</p>
<p>Az, hogy Lohmannt örökösen Rózával gyanusitotta, szánalmas és
megható volt, egyben pedig tragikus és irónikus, hogy nem látta az
igazi okot, ami ide vezette. Lohmann a Kaiserstrasséből jött.
Breetpoot Dóra asszony ma este szülte meg a gyermekét. És Lohmann
névtelen gyöngédsége halkan a gyermekágya fölé hajolt. Szive,
gyümölcstelen és alázatosan duzzadó tüze arra vágyakozott, hogy a
kis remegő csecsemőt fölmelegitse, aki talán Knust ügyészé, talán
Gierschke hadnagy, talán Breetpoot konzul gyermeke… Lohmann ma
éjjel elment Breetpooték háza előtt és a zárt kaput
megcsókolta.</p>
<p>Pár nap mulva aztán elintéződtek a lebegő sorsok. Lohmann,
akinek az egész nem volt fontos, az iskolában maradhatott addig,
mig Angliába nem megy; rokonai sokkal befolyásosabbak <span class=
"pagenum"><a name="Page_172" id="Page_172">-172-</a></span> voltak,
semhogy gondolni mertek volna az eltávolitására. Kieselsackot nem a
hühnengrabi eset miatt csapták ki; inkább azért, mert a törvényszék
előtt illetlenül viselkedett; legfőképpen pedig azért, mert ő is, a
szinésznő is beismerte, hogy viszonyuk volt, ami egy hetedikeshez
semmiképp se illik. Ertzum önként ment és egy ujságnak
kiszolgáltatta az eset adatait. Rondát pedig elcsapták.</p>
<p>Megengedték még neki, hogy őszig tanithasson. A tanitást azonban
az igazgató engedelmével rögtön beszüntette. Rondát egy tétlen
délutánján, mikor mint rendesen a kerevet sarkában gubbasztott,
meglátogatta Quittjens, a pap. A pap végignézte, hogy zuhant bele,
egyre mélyebben, a bünbe és a romlásba. Most, mikor a földre ért,
azon a véleményen volt, hogy a keresztényi szeretet nevében valamit
tenni is kell.</p>
<p>Szivarszónál elérzékenyedett Ronda szomoru sorsán, a magányán és
azon, hogy éppen a legelőkelőbbek üldözik. Ezt senkise állja, ezen
segiteni kell. Ha még lenne szegénynek valami foglalkozása. Az
elcsapatása betetőzte a szerencsétlenségét, most már egészen átadta
magát keserü gondolatainak… Nem, még nincs minden veszve. A pap azt
igérte, hogy valahogy befogadják az előkelőbb körökbe, egy
politikai egyesületbe, vagy egy kuglizótársaságba. Csak ezen a
módon remélhető, hogy Ronda Isten és ember előtt megbánja
eltévelyedését s jó utra tér, másként – a papnak csak ez fájt –
örökre eljátssza a lelke üdvösségét.</p>
<p>Ronda erre a füle botját se mozgatta. Ha már elvesztette Rózát,
semmi értelmét se látta <span class="pagenum"><a name="Page_173"
id="Page_173">-173-</a></span> annak, hogy cserébe bevegyék egy
kuglizótársaságba.</p>
<p>Erre a pap magasabb szempontokra hivatkozott. A diákokra
mutatott, akiket egy a nevelésükre hivatott közeg már az ifjuságnak
hajnalán megmételyezett. Ki nemcsak a hetedikeseket, a többieket is
megmételyezte; és nemcsak a gimnázium összes növendékeit, de azokat
is, akik a gimnázium falán kivül vannak, az összes volt
tanitványait, – szóval az egész várost. Ezek – és itt a pap hagyta,
hadd aludjon ki a szivarja – mind kételkedni fognak ifjukori
tanárjukba s a hitük is megrendül. Vajjon Ronda a lelkére vesz-e
ily sulyos vádakat? Kieselsack is szerencsétlenné vált és Ronda jól
tudja, ennek a diáknak a sorsa az ő lelkét is nyomja. Ez azonban
nem az egyedüli kár, amit egy ilyen hittől és erkölcstől
elrugaszkodottt ember okoz…</p>
<p>Ronda makacskodott. Kieselsack kicsapatásáról csak most
értesült; és fellobbant benne az öröm, hogy mindezt neki
köszönheti. Hogy rossz példával járt elől, hogy a romlást terjeszti
a városban, erre nem is gondolt. Itt uj perspektivák nyiltak a
boszura s most is a boszu ösztökélte. Piros foltok gyulladtak az
arcán s magába elmélyedve, lélegzet nélkül ráncigálta az arcán
tenyésző gyér szőrszálakat.</p>
<p>A pap félreértette őt s azt mondta, tudta, hogy Ronda szivére
veszi a dolgot. Be kell látnia, hogy hibás, különösen akkor, ha
számbavesszük, milyen teremtés miatt tette ki magát és másokat a
legkellemetlenebb zaklatásoknak.</p>
<p>Ronda megkérdezte a paptól, vajjon Frölich szinmüvésznőről
beszél-e.</p>
<p>Természetesen. A nyilvános tárgyaláson tett <span class=
"pagenum"><a name="Page_174" id="Page_174">-174-</a></span>
vallomása után csak kinyilhatott már a szeme. A szerelem vak, – és
itt a pap ujra meggyujtotta a szivarját – ezt be kell ismernünk.
Csak emlékezzék vissza Ronda az egyetemi éveire, arra, amit
Berlinben tapasztalt. Az ember nincs fából, huhu, tudja, hányadán
van az ilyen nőstényekkel. Bizony nem érdemesek arra, hogy az ember
értük kockára tegye a saját és a mások exisztenciáját. Csak
gondoljon Berlinre…</p>
<p>A pap boldogan mosolygott s már majdnem neki melegedett. Ronda
egyre nyugtalanabb lett, aztán hirtelenül félbeszakitotta. Csak nem
Frölich szinmüvésznőre céloz? A pap csodálkozott és bólintott. Erre
Ronda felpattant a kerevetről, fujt s tompán és fenyegetően
rikácsolt, mig a szájában habzó nyál a papra fröccsent.</p>
<p>– Ön megsértette Frölich Róza szinmüvésznőt. Ez a hölgy az én
védelmem alatt áll. Hagyja el, – egy-kettő! – hagyja el ezt a
házat!</p>
<p>A pap a székével együtt visszahőkölt. Ronda ajtóhoz sietett és
kinyitotta. Mikor aztán a haragtól remegve még egyszer rátámadt, a
pap a székével együtt finom ivben kiröpült az ajtón. Ronda bezárta
az ajtót.</p>
<p>Még sokáig lihegett a szobában. Annyi bizonyos, hogy röviddel
ezelőtt maga is átkozta Frölich Rózát, ő is elitélte. De amihez
Rondának joga van, ahhoz még nincs joga a papnak. Róza mindenki
fölött áll, – egyedül és szüzen lebeg az egész emberiség fölött. Jó
volt, hogy igy Ronda megint tudatára ébredt a dolognak. Róza a
magánügye volt! Rajta ütöttek sebet, mikor Rózát bemocskolták! A
félelemtől felbizgatott zsarnoki dühe torkonragadta és meg kelett
támaszkodnia: mint akkor, mikor <span class="pagenum"><a name=
"Page_175" id="Page_175">-175-</a></span> a közönség a nőjét a Kék
Angyalban kinevette. Kinevette a nőt, akit ő sajátkezüleg festett!
Fitymálták a müvészetét, amit némiképp ő maga öntött formába! Azok
a dolgok, amiket a nő Hühnengrabban müvelt, – igen ám, ugy bizony –
nem voltak valami örvendetes dolgok és miattuk sokat szenvedett
Ronda. Ez azonban kettejük dolga, Ronda és Róza dolga. Hozzá megy,
már nem birta magát tovább türtőztetni.</p>
<p>Kalapját a kezébe vette, azután megint letette.</p>
<p>A nő elárulta, – igen ám, ugy bizony. Másrészt azonban ő tette
tönkre diákját, Kieselsackot. Jóvátette ezzel a hibáját? Még nem.
De hogyha más diákokat is – tönkretenne?</p>
<p>Ronda megállt, fejét lesunyta, vörös felhő lebegett fölötte.
Küzdött a boszuvágya és a féltékenysége, de meg se moccant. Végül a
boszuvágya győzött. Frölich szinmüvésznőnek megbocsátott.</p>
<p>És Ronda gondolkozni kezdett a diákokról, akiket tönkre kellene
tennie. Milyen kár, hogy a piaci trafikos már nem jár iskolába; s
az az inas, aki nem köszön; és a többi, aki a városban él,
mindenki. Őket mind tönkretehetné Róza. Mindegyiket csufosan
kiebrudalnák az iskolából miatta. Másalaku romlást nem tudott Ronda
elképzelni. Más katasztrófa, mint hogy valakit kicsapnak az
iskolából, nem is létezett a szemében…</p>
<p>Mikor Frölich szinmüvésznőhöz bekopogtatott, maga a nő nyitott
ajtót, aki éppen menni készült.</p>
<p>– Juj! Végre! Éppen hozzád készültem. Te <span class=
"pagenum"><a name="Page_176" id="Page_176">-176-</a></span> persze
nem hiszed, de itt fusson ki a szemem, ha nem igaz.</p>
<p>– Jó – mondta Ronda.</p>
<p>És csakugyan hozzá készült.</p>
<p>Frölich szinmüvésznő, mikor Ronda eltünt a látóhatárról, először
ezt mondta: »elszalasztottam« és elhatározta, hogy a lakást
fölmondja, a butorait eladja, egy darabig mint magánzó él és
azután, minthogy a Kiepert-házaspár máshová ment és már el is
utazott, uj szerződés után lát. Öreg Rondája iránt mindig baráti
érzésekkel viseltetett; de erőszakkal nem tukmálhatta rá és
minthogy el se hitte volna, nem is erősködött. A nőnek megvolt a
maga filozofiája. Sokkal könnyebb valakit becsapni, ha rossz fát
teszünk a tüzre, mint beigazolni azt, hogy tényleg ártatlanok
vagyunk. Egyébként a multtal való bibelődésnek se vége, se hossza,
hogyha valaki, még ilyen gyerekes dolgokban is, mint a hühnengrabi
eset, talál valamit és azt képzeli, hogy mindenkivel összeáll még
azután is, hogy őt megismerte. Aztán az öreg nem is volt az ő
zsánere. Gyakran csalódik az ember; ezt megállapitotta. Az utcán is
félórahosszat szaladt néha utána egy-egy lovag, amig végre
nekidurálta magát, utólérte és keszegül rápislantott. Azután
elódalgott és ugy tett, mintha semmi sem történt volna. Ronda is
csak ezt müvelte és alig hogy szemtől-szembe került vele, fuccs
lett az egész. Hadd menjen.</p>
<p>Mikor aztán elmult egy kis idő, unatkozott és a pénze is
fogyatékán volt, elgondolta, hogy mégis ostobaság a dolgot igy
elpaccolni. Az öreg végül szégyelte magát, duzzogott és várta, hogy
a nő csak a kisujját is nyujtsa neki. Késznek mutatkozott
kibékülni. Vén gyerek volt, <span class="pagenum"><a name=
"Page_177" id="Page_177">-177-</a></span> kissé kómikus és önfejü.
A nő arra gondolt, hogy dobta ki a kapitányt az öltözőből és érte
még Kiepertékkel is összetüzött; ezen nevetett. Nyomban azonban
merev és gondolkozó lett a szeme, olyan, mint mikor Rondára nézett.
Ronda féltékenykedett, ez bizonyos; és ezzel imponált neki. Most
talán magában ül, mérgelődik, dühöng rá s az epéjétől nem is tud
ebédelni. Ezt a nő rettenetesnek tartotta. Jó szive megindult. És
nemcsak a pénzért, meg a jólétért, de részvétből és
nagyrabecsülésből is elindult hozzája.</p>
<p>– Régóta nem láttuk már egymást – mondta a nő szemérmesen és
foghegyről.</p>
<p>– Ennek megvan a maga oka – szólt Ronda. – El voltam
foglalva.</p>
<p>– Vagy ugy. Mivel?</p>
<p>– Tudod, hogy kiváltam az itteni gimnázium kebeléből.</p>
<p>– Értem. Ezt is a szememre hányod.</p>
<p>– Mindent jóvátettél. Mert a Kieselsack nevü diákot is
eltávolitották, aki előtt mindörökre zárva marad a tudományos
pálya.</p>
<p>– Micsoda egy undok fráter volt.</p>
<p>– Vajmi kivánatos lenne, hogyha sok tanulóifjat érne hasonló
sors.</p>
<p>– De mit csináljunk? – mondta a nő és ravaszul mosolygott.</p>
<p>Ronda elvörösödött. Kis szünet következett, mialatt Róza
bevezette őt és leültette. A térdére siklott, Ronda válla mögött
elfintoritotta az arcát s alázatosan tréfálva kérdezte:</p>
<p>– Hát nem haragszik már Rondácska a Rózájára? Bizony az volt
minden, amit a törvényszék előtt mondtam. Debizatyauristen. Tudom,
hogy nem hiszed, pedig ugy van. <span class="pagenum"><a name=
"Page_178" id="Page_178">-178-</a></span></p>
<p>– Jó – ismételte Ronda.</p>
<p>És minthogy szükségét érezte annak, hogy a nőhöz az események
tisztázásával és összefogásával közeledjék, igy szólt:</p>
<p>– Nagyon is tudom, – igen ám, ugy bizony! – hogy az ugynevezett
erkölcs legtöbb esetben szerves összeköttetésben áll a butasággal.
Ebben legfölebb csak az kételkedik, aki nem élvezett klasszikus
neveltetést. Az erkölcs mindenesetre csak annak előnyös, aki, nem
lévén benne részes, általa könnyen uralomra juthat azok fölött,
akik nem tudnak a hálójából kievickélni. Ki lehet jelenteni és be
lehet bizonyitani, hogy az ugynevezett erkölcsöt a szolgalelkektől
szigoruan meg kell követelni. Ez a követelmény eddig – jól
jegyezzük meg! – nekem sohase engedte megismerni, hogy van más élet
is, más erkölcsi törvény is, amely a közönséges nyárspolgár
életétől és erkölcsétől alaposan különbözik.</p>
<p>A nő erőlködve és csodálkozva hallgatott.</p>
<p>– Ojják. Esz már aztán teszi.</p>
<p>– Én, – folytatta Ronda – ami a személyemet illeti, a
nyárspolgár-erkölcsöt követtem; nem mintha sokra becsültem volna,
vagy hozzá lettem volna láncolva, hanem – nemde ugyebár – mert
semmi okom se volt, hogy elszakadjak tőle.</p>
<p>Önmagát kellett tüzelni a beszédre, hebegve, heves
szeméremérzettel pironkodva és ájuldozva tárta ki merész
életfelfogását.</p>
<p>A nő bámulta a beszédét és hizelgett neki, hogy Ronda előtte
produkálta magát.</p>
<p>Ronda még hozzátette:</p>
<p>– Meg kell állapitanom és ezennel le kell <span class=
"pagenum"><a name="Page_179" id="Page_179">-179-</a></span>
szögeznem, hogy tőled sohase követeltem meg egy az enyémhez hasonló
erkölcsöt…</p>
<p>Erre a nő a meglepetéstől és az örömtől elfintoritotta az arcát
és megcsókolta Rondát. Alig engedte el a száját, a tanárja megint
magyarázott:</p>
<p>– Ennek dacára azonban…</p>
<p>– Mit mondasz? Minek dacára, Rondácskám?</p>
<p>– Ennek dacára ebben a konkrét esetben azonban az irántad érzett
szerelmem szinte lehetetlenné tette számomra oly dolgok
elviselését, amelyek az erkölcstanom alapétetele szerint nem hibák
és nem bünök, sőt azt is be kell vallanom, hogy néminemü fájdalmat
is éreztem miattuk.</p>
<p>Róza körülbelül eltalálta, miről van szó és hizelegve
odatartotta a fejét.</p>
<p>– Mert oly értékes nőnek tartalak, akit nem kaphat meg csak ugy
akárkiféle.</p>
<p>A nő komoly lett és elmélázott.</p>
<p>Ronda pedig határozott.</p>
<p>– Jó.</p>
<p>Egyszerre azonban kifakadt, valami szörnyü emlék ostroma
alatt:</p>
<p>– Csak egy valaki van, akinek sohase tudnék megbocsátani, akitől
– igen ám, ugy bizony – tartózkodnod kell, akit sohase szabad
viszontlátnod. Ez a valaki: Lohmann.</p>
<p>A nő ránézett, látta, hogy szinte elalél, a homloka verejtékezik
és nem értette meg őt, mert sohase látta azt a gyötrő képet, amely
Rondát egyszer marcangolta: hogy öleli át Lohmann Rózát.</p>
<p>– Igen – mondta Róza. – Rá mindig haragudtál. Répává akartad
apritani. Ne félj, <span class="pagenum"><a name="Page_180" id=
"Page_180">-180-</a></span> Rondácskám, meg is teszed majd. Nekem
az ilyen buta fickó ugyan csak nem imponál. Csak elhinnéd. De nem
hiszed el. Sirni, sirni szeretnék.</p>
<p>És igazán sirni szeretett volna: mert semmiképp se hitték el,
hogy közönyös Lohmann iránt; és mert a szive leghátsó pitvarában
mégis élt valami, ami Lohmannra vonatkozott s ami a
szavahihetőségét elrabolta; és mert Ronda, az öreg, buta gyerek oly
gyakran és oly ügyetlenül bolygatta ezt a dolgot; és mert zaklatott
életére még mindig nem szállott le a béke, amire teste-lelke
egyformán sóvárgott. De minthogy Ronda nem tudta volna, miért sir
és minthogy nem akarta végképp összekuszálni a helyzet szálait,
elfojtotta a könnyeit.</p>
<p>Egyébként szép napok következtek rájuk. Mindenhová együtt mentek
és Róza kelengyéjét és lakásberendezését egészitették ki. Hamburgi
toalettben csaknem naponta ott ült Róza a városi szinházban, Ronda
pedig az oldala mellett alattomos kárörömmel fogadta az irigyen
megbotránkozó és rosszindulatuan vágyakozó tekinteteket, amelyek
feléjük irányultak. Később a nyári szinházat is megnyitották és ők
ketten letelepedhettek a kertbe a jómódu és tisztes társaságbeli
emberek közé és lazacot ehettek és örülhettek mások boszuságán.</p>
<p>Frölich kisasszony többé nem félt, hogy intrikálnak ellene. Tul
volt a veszélyen. Ronda az ő kedvéért még az állásából is
elcsapatta magát.</p>
<p>Eleinte kissé kényelmetlenül érezte magát Rózácska. Hogy kerül ő
ekkora tisztességhez, hogy valaki az ő kedvéért ennyi terhet vesz a
nyakába. Később csak a vállát vonogatta: <span class=
"pagenum"><a name="Page_181" id="Page_181">-181-</a></span></p>
<p>– Hja, ilyenek a férfiak.</p>
<p>Lassacskán rájött, hogy Ronda helyesen cselekedett és hogy ő,
Róza, még ennél sokkal többet is megérdemel. Ronda akkora
csökönyösséggel hajtogatta előtte női érdemeit és az elérhetetlen
magaslatot, ahol ő áll és ahonnan még pillantására sem érdemes az
emberiség, hogy végül is kezdte komolyan venni saját magát. Idáig
még senki se vette őt ilyen komolyan és ezért ő se önmagát. Hálát
érzett aziránt, aki erre megtanitotta. Róza érezte, hogy
fáradságába kerül majd megbecsülni azt az embert, aki ily nagyra
tartja. Még többet tett: erőlködött, hogy szeresse is.</p>
<p>Nyomban kijelentette neki, hogy latinul szeretne tanulni. Ronda
örömmel látott hozzá. A nő hagyta, hadd beszéljen, rosszul felelt
neki, vagy nem is hallotta a kérdést és folyton ránézett, mig a
belsejében más dolgokkal bibelődött. A harmadik latin órán Róza ezt
kérdezte:</p>
<p>– Mondd, Rondácskám, mi nehezebb, a latin, vagy a görög?</p>
<p>– Természetes, hogy a görög – szólt Ronda.</p>
<p>A nő pedig határozott:</p>
<p>– Akkor görögöt akarok tanulni.</p>
<p>Ronda örült és azt kérdezte:</p>
<p>– Miért?</p>
<p>– Csak, Rondácskám.</p>
<p>Róza megcsókolta Rondát és ez a csók ugy hatott, mint a
gyöngédség parodiája. Pedig igaz érzésből fakadt. Ronda
felébresztette a leány becsvágyát; és most az, hogy Ronda iránt
érzett becsülését kimutassa, a latin helyett a nehezebb görögöt
választotta. Ez a kivánság egyuttal szerelmi vallomás is volt,
előlegezett vallomása egy alkalmazkodni kivánó érzésnek.
<span class="pagenum"><a name="Page_182" id=
"Page_182">-182-</a></span></p>
<p>Bizony nem volt oly könnyü Rondácskát szeretni. Még a görög se
ment nehezebben. Mintha alaposan meg akarná főzni s végleg
megkaparintani magának, minduntalan körülsimogatta Ronda merev
pofacsontjait, kattogó állkapcsát, szögletes szemgödreit, melyek
mélyéből mérges és gyülölködő szemei villogtak, amelyek Rózácskára
pislogtak gyermekes alázattal. Róza megsajnálta ezért és gyöngéden
bánt vele. Ronda gesztusai és szavai, a gesztusainak szánalmas
kómikuma, a szavainak pepecselő szellemessége: mindez meghatotta a
nőt. Nagyrabecsülését sem tagadta meg tőle. De többre – hiába
erőlködött – nem volt képes.</p>
<p>Róza, hogy kárpótlást adjon az érzése kudarcáért, néhányszor
összeszedte minden sütnivalóját a görög órán. Ronda arcára vörös
foltok gyultak és gyönyörtől repesve vetette magát az igekötőkre.
Mikor Homerost felütötte és Róza először nyögte ki belőle a men… de
nün-t, mikor ezek az imádott hangok először pottyantak ki Frölich
kisasszony cifra arcából, bemázolt ajkai közül: Ronda szive majd
szétrepedt a boldog izgatottságtól. Félre kellett tennie a könyvet
és összeszednie magát. Még alig birt lélekzeni, megfogta az asztal
fölött Róza kisasszony kicsiny, puha és állandóan kissé zsirpárnás
kezét és azt mondta, hogy egyáltalában nem szándékozik még
hátralévő életét – csupán egyetlen órára is – tőle különválva
tölteni. El akarta venni feleségül.</p>
<p>Rózácska először sirásra pityeritette a száját. Azután
elérzékenyülve mosolygott, a képét Ronda vállához támasztotta és
ringatódzni kezdett fölötte. A ringatódzásból rángatózás lett;
Rózából kitört az örömujjongás, fogta Rondát, <span class=
"pagenum"><a name="Page_183" id="Page_183">-183-</a></span>
felráncigálta a székről és körülkeringte vele a szobát.</p>
<p>– Ujjé, hát Rondáné nagyságos asszony lesz belőlem! Halálra
röhögöm magam! Rondáné nagyságos asszony, – ohó, Gondáné, kérem
alázattal.</p>
<p>És máris játszotta az előkelő dámát, amint elhelyezkedik a
székén. Egy percig értelmesen beszélt: nem megy többé vissza az uj
lakásába; ugyis már majdnem mindent elkótyavetyéltek belőle. Ronda
lakásába költözik és azt ujonnan berendezi! Azután ujra kipukkant
belőle a nagy öröm. Végül lehiggadt, elmélázott és csak ezt mondta
még:</p>
<p>– Hogy mi nem érheti az embert!</p>
<p>Ronda kérdésére, hogy örül-e és hogy minél előbb nyélbe kell
ütni a házasságot, Rózácska csak szórakozottan mosolygott.</p>
<p>A következő napokon sem látszott kapiskálni a dolgot. Néha
szinte mintha gondok bántották volna, de ezt tagadta. Gyakran
elment hazulról és ideges lett, ha Ronda vele akart tartani. Ez
meghökkentette Rondát és valami kinos sejtelem fakadt fel benne.
Egyszer rajtakapta Rózát, amint egy alacsony vendéglő ajtajából
kilépett. Miután egy darabig hallgatagon mentek egymás mellett,
Róza titokzatosan mondta:</p>
<p>– A dolgok nem olyan egyszerüek, mint gondoljuk.</p>
<p>Ez a kijelentés egészen nyugtalanná tette Rondát, de Róza nem
adott bővebb magyarázatot.</p>
<p>Egyszer aztán végre, jóval később, mikor Ronda magányosan és
busan baktatott délben az elhagyott Siebenberg-utcán, egy kis
fehérruhás gyerek tipegett hozzá és együgyü hangon gügyögte:
<span class="pagenum"><a name="Page_184" id=
"Page_184">-184-</a></span></p>
<p>– Gyere haza, papa!</p>
<p>Ronda megállott és csodálkozva nézte a gyermek parányi,
fehérkeztyüs kezét, melyet feléje nyujtott.</p>
<p>– Gyere haza, papa! – ismételte a csöppség.</p>
<p>– Mit beszélsz? – kérdezte Ronda. – Hát hol lakol?</p>
<p>– Ott és hátrafelé mutatott.</p>
<p>Ronda arrafelé nézett és ekkor a legközelebbi sarkon
megpillantotta Frölich Róza szinmüvésznő hizelgően féloldalra
hajtott fejecskéjét és kezének mentegetődző és könyörgő mozdulatát,
amint – félszegen – a csipőjétől kissé előrenyult.</p>
<p>Ronda tanácstalanul hápogott. Egyszerre mindent megértett; és
egész egyszerüen megfogta a még mindig felé tartott, kis
fehérkeztyüs kacsót.</p>
<div class="chapter">
<h2>XII.</h2>
</div>
<p>A familia elment nyaralni a közeleső fürdőhelyre. A kurhotelben
vettek lakást és sátrat béreltek a strandon. Frölich Róza
szinmüvésznő őnagysága fehér cipőben feszitett és fehér delén
ruhájához fehér tollboát viselt. Crep-delisse kalapjának libegő
fehér fátyla és mellette tipegő fehér gyermeke, kecsessé és
könnyüvé tették. Rondára is fehér strandöltöny került. Ha a
messzire nyuló fövény padlósétányán korzóztak, valamennyi sátorból
látcsövekkel kukucskáltak utánuk és hogy, hogy nem, minden idegen
megtudta Róza őnagysága élettörténetét.</p>
<p>Ha Róza gyermeke a nedves homokból pogácsákat gyurt, ugyancsak
kellett vigyáznia, hogy ki ne potyogjon egy a markából, mert
ilyenkor <span class="pagenum"><a name="Page_185" id=
"Page_185">-185-</a></span> mindig ott termett valamilyen elegáns
ur, felkapta a homokpogácsát és vitte – nem a gyermeknek, hanem
Frölich Róza szinmüvésznő őnagyságának. Utána pedig meghajtotta
magát Ronda előtt és bemutatkozott. Ilyenformán a familia hamarosan
két hamburgi kereskedő, egy fiatal braziliai ur és egy szász gyáros
társaságágában fogyasztotta kávéját a parti sátorban.</p>
<p>A szedett-vedett társaság többször kirándult vitorlás csónakon,
melyeknél mindenki rosszul lett, Ronda és Róza kivételével. Ők
ketten suttyomban nevettek a többieken. A gyermek naponta
kilószámra kapta a cukros mandulát s kapott kis hajót, ásót és
uszóbabákat is. Kutyabajuk volt. Szamaragoltak, Ronda lába
kibicsaklott a kengyelből és a szamár sörényébe kapaszkodva ügetett
ott el a térzene előtt, épp amikor javában folyt a hangverseny.
Róza őnagysága sivákolt, a gyerek ujjongott és az asztaloknál
savanyu megjegyzéseket mondtak az emberek.</p>
<p>Mikor egy berlini bankár magyar táncosnőjével is közibük került,
akkor aztán teljes volt az egész »Ronda banda«. A table d’hôte-ot
végigzajongták, a karmestert folyton zaklatták, hogy játssza Róza
őnagysága kedvenc darabjait, melyek pályájára emlékeztették,
tüzijátékokat rendeztek a maguk szakállára, mindent felforgattak és
igy sokan mulattak, sokan pedig megbotránkoztak rajtuk.</p>
<p>Ronda azok számára, akik a felesége kedvéért a közelében éltek,
rejtély volt. Evés közben elárulta gyöngéit, egy kiránduláson
összeesett, angol ruháit ugy viselte, mint az álruhát s mikor
szemügyre vették, ugy tetszett, hogy nem is komoly akadály, ha
arról van szó, <span class="pagenum"><a name="Page_186" id=
"Page_186">-186-</a></span> még moccani se mer s mindössze csak
szánalmas és nevetséges. A természet kisemmizett mostohagyermekének
tekintették szegényt. De az udvarló, aki már vigan flörtölt a
feleségével, hirtelen – egész váratlanul – egy száraz és gunyos
Árgus-tekintetet érzett magán, amit rendesen hátulról lövelt feléje
a férj. Ha a karkötőt nézegette, amit a feleségének ajándékoztak,
az az érzése támadt az embernek, hogy felszarvazták az öreget. És
még ha egyet-mást el is ért az udvarló, – késői parti séták,
egyedül az asszonnyal, mig a férj másokkal itta a bowlét – Ronda
jóéjszakát mondó gunyos kézszoritása szinte sértette őt és
határozott kételyt ébresztett benne aziránt, vajjon eléri-e valaha
is a célját?</p>
<p>És tényleg sohasem érte el. Mert Ronda sokkal inkább értett
hozzá, miként kell valakit Frölich Róza előtt nevetségessé tenni és
lepocskondiázni. Mikor magára maradt Rózával, kicsufolta a két
hamburgi angolos beszédmodorát, vállát vonogatta a braziliai
fölött, aki lapos kavicsok helyett ezüst pénzdarabokat hajigált a
sima vizfelületre és leutánozta a lipcsei feudális ur kéz- és
fejmozdulatait, cigarettagyujtás, vagy dugóhuzás közben. Frölich
Róza őnagysága persze nevetett. Kuncogott, anélkül, hogy Ronda
megvetésének okáról és helyességéről meggyőződött volna. Nem is
indokolta meg mással a megvetését, csak azzal, hogy a görögök nem
igy tettek. De Róza mindenkinek hálás volt, aki nevetésre kapatta.
És jótékonyan hatott rá Ronda makacs, megtámadhatatlanul méltóságos
meggyőződése, hogy kettejükön kivül az egész világon senki se
számit. Róza az erős zsarnok jármában maga is önérzetes és rátarti
lett. A <span class="pagenum"><a name="Page_187" id=
"Page_187">-187-</a></span> braziliainak, aki egy magányos szirt
mellett letérdepelt előtte a fövénybe, a kezeit tördelte,
közvetlenül ezt mondta, mintha egyszerre kinyilt volna a szeme:</p>
<p>– Menjen, maga majom.</p>
<p>Pedig hizelgett neki, hogy ez a fiatalember, aki egy városbéli
családnál szállt meg, minden ismerősét faképnél hagyta, hogy vele
csibészkedjék s vele együtt verje el a pénzét. De majom volt, Ronda
annak tartotta.</p>
<p>Ronda sohase firtatta, hol maradt el a felesége. Nem
nyugtalankodott, hogyha nagyon kicsipte magát, hogyha csipkés és
könnyü nyári ruhái nagyon is bizgatták a gavallérokat. Sőt, mig az
urak künn várakoztak rá, Ronda segitett a feleségének csinositani
magát és kendőzte, mint azelőtt az öltözőben. Mérges mosollyal
jegyezte meg:</p>
<p>– Már türelmetlenkednek. Zongorázni kellene nekik, hogy el ne
unják magukat.</p>
<p>Vagy:</p>
<p>– Ha most igy félig kifestetten és váratlanul kidugnád a fejed
az ajtón, megint azt kiabálnák, mint akkor: hohohoho!</p>
<p>A tengeri fürdőről való elutazásuk egy eléggé kinos incidenssel
kapcsolatban történt. A pályaudvaron megjelent az egész »Ronda
banda«, a braziliai éppen négyszemközt beszélgetett Rózával, mikor
lihegve odasántitott egy öreg ur, Vermöhlen, a tőzsér, a
fiatalember rokona és a Róza kezében levő ékszerestokot el akarta
tőle ragadni.</p>
<p>Róza csak az imént kapta ajándékul a fiatal braziliaitól,
ünnepélyes formaságok közepette. Ronda odasietett és megvédte a
felesége igazát. Amig a fiatalember pironkodva egész <span class=
"pagenum"><a name="Page_188" id="Page_188">-188-</a></span>
rokonságát megtagadta, az öreg Vermöhlen felfortyanva, heves
izgalomban szemére lobbantotta a házaspárnak, hogy társaságukban
unokaöccse már régóta a módján felül költekezik. Ezt a násfát már
nem veheti meg; a gyönge tantija, sajnos, pénzt adott rá; de ez
Vermöhlen pénze és ezért az ajándék az övé.</p>
<p>Ronda vele szemben rendreutasitó nyugalommal konstatálta, hogy
Vermöhlen ur pénze és Vermöhlen asszony pénze csakugyan egy és
ugyanaz; hogy a Vermöhlen-család legszemélyesebb ügyeivel
egyáltalán nem hajlandó foglalkozni; és különben is harmadszor
csöngettek. És szürke ujjai görcsösen a tokba csimpaszkodtak, a
feleségét pedig a kocsiba tuszkolta. Mindenki a kalapját lengette,
Vermöhlent kivéve, aki a botjával fenyegette Rondát.</p>
<p>Róza először sajnálatát fejezte ki, hogy ilyen kinos helyzetbe
került és félt a folytatásától. Ronda azonban felvilágositotta,
hogy a félelme alaptalan. Hozzátette, hogy Vermöhlen tőzsérnek
vannak fiai, akiket tanitott és sohase »csiphetett meg«.
Vermöhlenék több városi familiával rokonságban vannak.</p>
<p>Róza megnyugodott. Mutogatta a kis brilliántokat a lányának,
vele együtt nevetett és igy fogadkozott:</p>
<p>– Ezek a fityegők, meg ezek a butonyok mind a tiéid lesznek,
Mimi, ez a te hozományod.</p>
<p>Ronda ujjongott, hogy a Vermöhlenéket »megcsipte«.
El-elgondolkozott azon, hogy itt több diákot és több családot
szégyen ért s a szégyen nem abból keletkezett, hogy bezárták őket a
»dutyiba«, vagy hogy az intézetből eltávolitották. A szégyent –
igen ám, ugy bizony <span class="pagenum"><a name="Page_189" id=
"Page_189">-189-</a></span> – és a romlást tehát más uton is elő
lehet idézni, mint a kicsapással. Uj, eddig nem ismert utakon…</p>
<p>A városban, a villájukban a szokott élet járta. Emberekkel nem
igen érintkeztek. Estig, mikor is szinházba és vendéglőbe mentek,
Róza pongyolában heverészett a különböző butorokon. Ronda azt
inditványozta, hogy görögül tanitja és ezzel szórakoztatja. A nő
fanyalogva utasitotta vissza. Egy este valami vigjátékban
felismerte régi ismerősét, egy szinésznőt, aki egy szakácsnő
szerepében lépett fel.</p>
<p>– Nini, ez a Pielmann Hedvig. Hogy hogy kapott szerződést, azt
igazán nem tudom megérteni.</p>
<p>Erre egy csomó dolgot mesélt el a volt társáról és végül ezt
mondta:</p>
<p>– Te, ezt meghivjuk.</p>
<p>Pielmann kisasszony eljött és Róza finom reggelit és vacsorát
adott eléje, hogy elkápráztassa. Most a kereveteken két nő
heverészett, nem egy, cigarettáztak és régi, agyontárgyalt
élményekre emlékeztek. Ronda rossz lelkiismerettel nézte, hogy
unatkoztak. Kötelességének érezte, hogy segitsen rajtuk, de mégis
tanácstalan maradt és szorongott, mintha titkos gondok nyomták
volna. Ha csöngettek, felpattant a székéről és rohanvást szaladt
ajtót nyitni. A nőknek feltünt, hogy ezt sohase bizta a
szobalányra.</p>
<p>– Vagy rajtam akar ütni, – mondta Róza – vagy pedig megcsal.
Bizony-bizony már kormos a füle az én Rondácskámnak.</p>
<p>Egy napon levél jött Hamburgból, két jóbarátjától. Ősszel
nagyobb utat akartak tenni, hajón a spanyol partok mentén,
Tuniszig. Azt inditványozták, tartsanak velük Rondáék is.
<span class="pagenum"><a name="Page_190" id=
"Page_190">-190-</a></span></p>
<p>– Nagyszerü! – szólt Róza. – Ez aztán teszi. A vademberek közé
utazunk. Gyere te is velünk, Hedvig, kérj urlaubot. Mind a ketten
feketére festjük magunkat, lepedőbe burkolózunk, én majd felteszem
a diadémomat, ami még a szinpadról maradt.</p>
<p>Hedviget megnyerte az eszmének. Rondát nem is kérdezték meg.
Csak azon csodálkoztak, hogy nem igen lelkesült érte. Csöndesen
elkukoricázott addig, mig Hedvig el nem ment; akkor aztán kitálalt.
Nincs pénz.</p>
<p>– Ezt nem értem! Hogy lehet, hogy egy tanárnak nincs pénze! –
kiáltott a nő.</p>
<p>Ronda zavartan mosolygott. Harmincezer márkát tett félre. Ez már
eluszott; a berendezésre, a ruhákra, a mulatságokra. A folyó
kiadások nem voltak arányosak Ronda nyugdijacskájával; messzire
tulhaladták. Ronda számlákat és intőcédulákat kotort elő, amelyeket
az ajtóban röptében fogott el, a szállitóktól, a vendéglősöktől, a
szabónőktől. Szégyenkezve és gyülölködve beszélt, micsoda fogásokat
és trükköket kellett kiókumlálnia, hogy a végrehajtót türelemre
birja; de ezt se birja már sokáig.</p>
<p>Róza játszotta az ijedtet és a bánatost. Természetesen belül
semmit se érzett. Most vége a dinom-dánomnak és csak menjen a két
alak maga a vademberekhez. Ma délre csak marhahust esznek, bár a
liba pirul a tüzön; vacsorára pedig hurka lesz és megint elkezd
görögül tanulni, mert ez a legolcsóbb. Ronda meghatódott és azt
mondta, tudja – igen ám, ugy bizony – a kötelességét s mindent
megszerez, amit a felesége szeme-szája megkiván.</p>
<p>– Édes, – szólt Róza – vedd meg azt az arany-bronz cipőt hatvan
márkáért. <span class="pagenum"><a name="Page_191" id=
"Page_191">-191-</a></span></p>
<p>Róza rögtön irt Hedvignek: »Nincs dohány«.</p>
<p>Ez az eset mindenesetre felizgatta kissé.</p>
<p>Hedvig azt tanácsolta, hogy Ronda adjon órákat.</p>
<p>– Csak ne lenne az uram olyan szörnyen mogorva – vélte Róza.</p>
<p>Hedvig pedig dagadt a büszkeségtől, hogy szolgálatot tehet:</p>
<p>– Majd küldök én neki pasast, az én palimat. Tőlem
kivurcnizhatja, ahogy akarja.</p>
<p>– Lorenzent, a borkereskedőt? Ugyan, hisz ez már diákja volt
Rondának, annyit dumált róla, hogy na. Téged még csak szivel, de a
barátod ne kerüljön a szeme elé… És ha meg is puhitom Rondát, a
barátodnak lesz annyi esze, hogy nem jön ide a csapdába.</p>
<p>– Rosszul ismersz, drágám – szólt Hedvig. – Kabinetkérdést
csinálok a dologból: vagy – vagy!</p>
<p>Rondával közölték, hogy Lorenzen, a borkereskedő görögül akar
tanulni, mert görög borokkal kereskedik és órákat vesz. Ronda
ökröndözött a dühtől, de nem tiltakozott ellene. Felindultan és
ravasz mosollyal beszélt Lorenzen diákja büneiről,
engedetlenségéről, arról, hogy sokszor csufolta, de egyetlen
egyszer sem sikerült »megcsipnie«.</p>
<p>– De – jegyezte meg közben – még megcsiphetem.</p>
<p>Aztán:</p>
<p>– Emlékszel, szerelmem, micsoda patália volt az esküvőnkön,
micsoda csődület loholt a kocsink után…</p>
<p>– Hagyd, lelkem – szólt Róza; mert ezeknek a kinos dolgoknak az
emlitését is szégyelte Hedvig előtt. <span class="pagenum"><a name=
"Page_192" id="Page_192">-192-</a></span></p>
<p>Ronda azonban zavartalanul folytatta:</p>
<p>– Micsoda csorda bőgött az anyakönyvi hivatal előtt, – nemde,
ugy-e bár – és mikor a kocsiba szálltál, Kieselsack sárral
fröccsentette be a fehér atlaszruhádat is. De kétségtelenül
bizonyos, hogy a fiatal garaboncások közt ott volt Lorenzen diákom
is, aki a csufnevemet orditotta és olyan gyalázatosan viselkedett,
mint senki.</p>
<p>– No, majd megmosom a fejét! – szólt Hedvig.</p>
<p>– Sajnos, nem csiphettem meg – folytatta Ronda. – Nem
tanithattam meg a regulára. De csak tanuljon görögül. Sok diákomat
nem csiphettem meg. Bárcsak mind tanulna görögül!</p>
<p>Később eljött Lorenzen, de szivesen bántak vele. Ronda behivta
Rózát, amaz ürügy alatt, hogy nem találja a füzetét, vagy a
ceruzáját és beszélgetni kezdett vele. Először produkálni kellett
magát a diák előtt, hogy mennyit tud görögül, aztán modern dolgokra
terelődött a társalgás. A diák fölényesen, a nyugodt irónia képzelt
jogával lépett be. De nyomban visszahőkölt, mihelyst látta, hogy
minő szabad és mértékletes bájjal mozog Róza polgári stilü butorai
között; hogy jobban öltözik, mint a saját felesége, aki a
szinházban mindig felháborodott Rózán; s megértette, hogy a kevés
pirositó, a félvilági nők halványan sejtetett dialektusa és pár
késhegyni szinésznőszerüség sajátosan füszerezik a családiasságot.
Ördöge van ennek a Rondának! Igy aztán nem kell járnia se a klubba,
se máshová. Lorenzen a kezdő fenhéjázó modorát letette s a
Ronda-házaspár előtt édeskésen szolgálatkész lett, megjuhászodott.
<span class="pagenum"><a name="Page_193" id=
"Page_193">-193-</a></span></p>
<p>Megengedték neki, hogy legközelebb hozzon egy kis borocskát is.
Pástétomot is hozott és egy kis reggeli helyettesitette a görög
órát. Ha valamire szükség volt kivülről, mindig Ronda ment ki.
Először a dugóhuzóért s mikor már ittak és Lorenzen pityókás lett,
még gyakrabban szaladt ki Ronda.</p>
<p>Mikor ezek a kis murik ismétlődtek, Róza annak adott kifejezést,
hogy jó lenne másokat is meghivni. Lorenzen az intimitás mellett
foglalt állást; de Ronda igazat adott a feleségének. Lorenzennek el
kellett hozni a barátait. Hedvig egy másik szinésznővel jött. Maguk
a vendégek hoztak kalácsot, felvágottat, gyümölcsöket. Ennek
ellenében a háziasszony a teát szolgáltatta. Pezsgőt ittak, erre
megjött az étvágyuk és erre Ronda a szokott hamiskás mosolyával
beszélni kezdett:</p>
<p>– Azt hiszem, tudni méltóztatnak, hölgyeim és uraim, hogy az
itteni gimnáziumban viselt állásomat – azt, hogy jogosan-e, vagy
sem, ezuttal talán ne feszegessük – elvesztettem.</p>
<p>Mindig hagyták, hadd beszélje ki magát a kedvére és ennek örült.
Erre összeadtak az urak és pezsgőért küldtek. Sokszor maga Ronda
ment el és maga rendelte meg. Látni lehetett, amint visszabotorkált
az utcán, előtte ment az inas a kosárral és ő vigyázott az italra,
a háta mögött, mint egykor a Kék Angyalban.</p>
<p>Mikor jókedvük szottyant, kérték Rózát, hogy énekeljen és Róza
elénekelte kedvenc dalait; egyszer, mikor felöntött a garatra,
énekelni kezdte Lohmann dalát is. Ronda nyomban félbeszakitotta és
mindenkit hazaküldött. A vendégek csodálkoztak, vakmerően
tiltakozni próbáltak. Mikor azonban Ronda fujni kezdett és kijött
<span class="pagenum"><a name="Page_194" id=
"Page_194">-194-</a></span> a sodrából, mind beadták a derekukat.
Róza halkan bocsánattal csititgatta a férjét. Fogalma sincs, miért
haragszik.</p>
<p>Mind fiatalemberek voltak és a legtöbbje állandóan eljárt a Kék
Angyalba. Mig csak nehányan voltak együtt, hamis feszt éreztek,
gyáván és szemtelenül magukat csalták, mert nem voltak képesek
Rondával mint magánemberrel érintkezni; a háta mögött settengtek és
diákos alázattal torpantak vissza, mikor állniok kellett a
viccüket. Aztán megsokasodtak és az egyén felelőtlen nézővé lett.
Már semmi talmi meghittség se hamisitotta a hangulatot. Ugy
látszott, hogy Ronda egyszerüen kisebb helyiségbe költözött a
truppjával, ahol a nőkkel kényelmesebben lehet évődni. És itt
későbben is volt a záróra, akkor, mikor kiki a maga jószántából
hazamegy. Egy alkalommal, mikor már csak kevesen voltak itt,
Lorenzen bakkarázni hivta. Rondát izgatta a dolog, megmagyaráztatta
magának a játékot és mikor tisztában volt vele, bankot adott.
Nyert. Mikor veszteni kezdett, visszavonult. Lorenzen, mint az
inditványozó, kötelességének tartotta, hogy teljes lélekkel menjen
bele. Tárcájából egymásután szedegette ki a százmárkásokat. Többen
kivörösödtek és egymásután sajnálkoztak, hogy nem vettek több pénzt
magukhoz. A bankárnak megint szerencséje volt.</p>
<p>Róza a férje fölé hajolt és ezt sugta:</p>
<p>– Látod? Mért mentél el, te kis buti!</p>
<p>Ronda riposztozott:</p>
<p>– Nem bánom, megveheted, szerelmem, azt a nyolcvanmárkás
kalapot. Aztán Zebbelinnek, a vendéglősnek is betömhetem még a
száját. Ne félts engem! <span class="pagenum"><a name="Page_195"
id="Page_195">-195-</a></span></p>
<p>Nyugodtan nézte, hogy teszi el egy vendége Lorenzen bankjegyeit
és nem bánta, hogy nem ő nyerte meg. Lorenzen elvesztette; és Ronda
kihagyó lélekzettel érezte, a boszunak diadalutján jár, amelyet
földalatti reszketések ráznak. Mikor végül Lorenzen kijózanultan és
bamba arccal üres pénztárcájába bámult, odalépett hozzá és igy
szólt:</p>
<p>– Mára elég, Lorenzen, a görög órának vége.</p>
<p>Nemsokára hire futott a városban, hogy Rondánál orgiákat
csapnak. Az urak a tőzsdén és a klubban, a törzsasztaloknál, az
irodákban hallották, amint néhány fiatalember sebbel-lobbal
elmondotta. Otthon a családjukban el-elejtettek róla pár szót és a
nők sugdostak és többet akartak tudni. Ugyan mi fán terem az a
hastánc, amit Rondáné táncolt. A férj nem tudja eléggé
megmagyarázni és igy azt képzelték, hogy a hastánc minden képzelmet
felülmuló paráznaság. És izgatta őket az a társasjáték is, amelyet
Rondáéknál szoktak játszani: a zálogosdi. Több pár a padlóra
feküdt, egy nagy takaró alá, mindegyik egy sorban, egy férfi egy nő
mellé. Nyakukig betakaróztak és mig a takaró nem mozgott, senkinek
se jutott eszébe, hogy mi történik alatta. Mikor azonban
megmozdult, annak, aki ludas volt benne, zálogot kellett adnia. Ez
a játék városszerte legendás hirben állott. Sötét hiradások
regéltek róla a fiatal leányoknak; a leányok órák hosszant kotoltak
a titkon, a szemükben rémült kiváncsisággal. Aztán azt is szerették
volna tudni, igaz-e, hogy Rondáéknál néha egészen meztelen
felsőtesttel jelentek meg a hölgyek?</p>
<p>– Juj, de nagy disznóság!</p>
<p>– De furcsa lehetett. <span class="pagenum"><a name="Page_196"
id="Page_196">-196-</a></span></p>
<p>Lorenzen néhány tisztet hozott magával, akik a murijukra nála
vásároltak bort; többek közt magával hozta Gierschke hadnagyot is.
A finom polgári társaságból elsőnek Kunst, az ügyész állitott be. Ő
is Frölich Róza kegyéért versengett és erős vetélytársa lett
Richternek, a fiatal tanárnak. Richternek végre-valahára sikerült
eljegyeznie magát egy gazdag leánnyal, akit a tanár-fajta ember nem
igen kap meg; de a vőlegénység nem jól állott neki. Ingerlékeny
lett és élvvágyó, higgadt beamter-feje egyszerre megkótyagosodott.
Lorenzen példájától elragadtatva, veszettül játszott. Ronda házában
egy estén több hónapi fizetését elvesztette, ostoba fogadásokba
ment bele s annyira versengett a háziasszonyért, hogy minden
tartózkodásról megfeledkezett. A tanári szobában ugyancsak
szapulták, hogy érintkezik a tanárság szégyenével, Rondával.</p>
<p>Ronda, aszerint, hogy szerencséje volt, vagy nem, nyert, vagy
vesztett. Egy alkalommal Róza ezermárkás chinchilla-bundát kapott s
cifra feje csábitó kacérsággal bujt ki a szürke és puha szőrméből.
Máskor pedig Rondának a vendégek érkeztekor ágyba kellett bujnia és
betegséget mimelnie, mert egyetlen vendéglős sem akart már
hitelezni. Másnap aztán elment hozzájuk és megmagyarázta nekik,
hogy a halálából meg éppen nem fognak pénzelni. A vendéglősök ezt
belátták és abban bizakodva, hogy Ronda megint nyerni fog,
meghosszabbitották a hitelt.</p>
<p>Frölich szinmüvésznő csak ritkán játszott, de akkor aztán nem
hagyta abba, mig egy vörös garasa volt. Egy este azonban ugy
kedvezett neki a szerencse, hogy partnerének, Lorenzennek még az
ingét is elnyerte. Lorenzen nagyon <span class="pagenum"><a name=
"Page_197" id="Page_197">-197-</a></span> sápadt volt és
szitkozódva távozott. Ugy ült ott Róza, mint egy gyerek, lázasan a
boldogságtól, ideges kezeiben bankjegyeket és aranyat szorongatva.
Néhányan hirtelenül és szokatlan udvariassággal ajánlkoztak, hogy a
pénzét megszámlálják. Több mint tizenkétezer márkát nyert. Róza azt
mondta, hogy aludni megy. És mikor egyedül maradt Rondával, lázas
szemmel, édes és lemondó hangocskáján mondta:</p>
<p>– Hát mégis lesz hozománya a Miminek. A fityegőkön és a
butonyokon már rég tul kellett adni. De most mégis csak itt a pénz.
Szegénykének legalább jobb sora lesz, mint nekem.</p>
<p>De már kora reggel jöttek a hitelezők, akik pénzt orrontottak;
és Róza a leánya hozományát hiába védte a testével, elvették
tőle.</p>
<p>Aztán az a hir is elterjedt, hogy Lorenzen, a borkereskedő
fizetésképtelenné vált. Ronda fünél-fánál kérdezősködött és mikor
hazajött, sápadt volt, verejtékes és meg se tudott mukkani.</p>
<p>Végül csattogó állkapcsokkal hápogta:</p>
<p>– Csődbe jutott! Lorenzen csődbe jutott!</p>
<p>– Kinn vagyok a vizből – mondta Róza, aki a kerevetbe süppedve
ült és a kezeivel lomhán harangozott a térdei közt.</p>
<p>– Lorenzen csődbe jutott – ismételte Ronda. – Lorenzen a sárban
fekszik és nem kel fel többé soha. Pályafutását – igen ám, ugy
bizony – befejezte.</p>
<p>Halkan beszélt, mintha attól félt volna, hogy megpukkad
örömében.</p>
<p>– Mit örülsz neki. Mimi hozományának is vége.</p>
<p>– De most megcsiptem az ipszét. Ez alkalommal sikerült
megcsipnem őt és most kiszolgáltatom jól megérdemelt sorsának.
<span class="pagenum"><a name="Page_198" id=
"Page_198">-198-</a></span></p>
<p>A nő nézte őt, amint ide-oda jár, mintegy tébolyodott. Kezei
reszkettek a tárgyakon, amelyeket öntudatlanul megérintett. Róza
egyet-mást még mondott, de Ronda mindenre csak ezt sziszegte
reszketve:</p>
<p>– Lorenzen, a diák, a sárban fekszik.</p>
<p>Ronda viselkedése nemsokára imponált a nőnek. Férje erősebb
indulatja végigsöpört az övén és kioltotta. Rózának már eszébe se
jutott a bánata, mereven az ura után nézett, meg se ijedve a
szenvedélyétől, mintha Ronda mélyében mindig ott kuksolna a téboly;
és mégis kényszeredetten nézett utána, édes borzongással érezte,
hogy az ő öreg Rondájával erősebben összeköti ez az erőszakos és
veszedelmes holmi, a szenvedély.</p>
<div class="chapter">
<h2>XIII.</h2>
</div>
<p>Még olyan diákok is Ronda vendégei közé elegyültek, akik
iskolába jártak. Egyikük, egy nyurga, zsömlesárga fiu csinos
összegeket vesztett. A szezón vége felé, egy tavaszi szombat estén
megjelent a küszöbön Hübbenett, a tanár esküdt ellensége, aki
Rondáról oly gyülölettel nyilatkozott és Ronda saját osztálya előtt
»erkölcsi rondaságról« beszélt. Most ott állott férfias-peckesen és
Ronda mérgesen mosolygott feléje. Már várta a kollégáját, mert a
fia nagyban játszott és otthon, kedves kolléga ur, bajok vannak a
nevelés körül.</p>
<p>Hübbenet rákvörösen támadt a fiára, aki egyszerre semmivé
zsugorodott s felszólitotta őt, hogy kövesse. Hozzátette hangosan,
– de szavait senkihez se intézte – hogy lépéseket tesz az ily
állapotok megszüntetésére, amelyeket lelkiismeretlen <span class=
"pagenum"><a name="Page_199" id="Page_199">-199-</a></span>
kalandorok idéztek elő; amelyek ingatag fiatalemberek
megkisértésére és elcsábitására valók; amelyeket az apáktól elcsent
pénzből s más titkos, véres és szennyes eszközökkel tartanak
fenn.</p>
<p>Egy tiszt sietve kiosont. Egy nyugtalankodó kártyás pedig a
tanárhoz fordult és tüzetesen magyarázta, milyen meggondolatlanság
lenne lármát csapni. Erkölcstelennek tartja ezt a társaságot?
Méltóztassék csak körültekinteni. Tetszik tudni, ki az a
szürkeruhás ur a játékasztalnál, ott mindjárt az ablak mellett? Az
kérem ’ássan Breetpoot konzul. És ki fordul Hübbenett felé, a
homlokát ráncolva? Az kérem ’ássan Flad, a rendőrtiszt. Vajjon
Hübbenett csakugyan bölcs dolognak tartja-e, hogy megrágalmazza ezt
az elit-társaságot, amelyben ilyen tekintélyes urak vannak?</p>
<p>Hübbenett nem tartotta bölcs dolognak: az arcáról sirt le. Még
pár kátói szót mondott, de már gyengébb hangon. Senkise törődött
már vele. Csak Ronda surrant mögéje, a diadaltól ragyogva,
frissitőt adott a kollegájának és mikor a tanár a válla vonitásával
erkölcsi felháborodását jelezte, szivesen utána kiáltott, hogy a
háza a számára és a fia számára mindig nyitva marad.</p>
<p>A fürdőszezón ujra beköszöntött. Ezuttal valóságos népvándorlás
zudult Rondáék nyomában a kis fürdőhelyre. Rondáék kibéreltek egy
butorozott villát. Az alázatosan egyszerü kanapékra himzett japáni
selyemtakarókat boritottak, az asztalra rulettet tettek és a
»Fürdői emlék« felirásu vizespoharakba pezsgőt töltöttek. Az uj
»Ronda banda«, miután egész éjjel rulettezett és mindenféle
kicsapongásokat müvelt, hajnaltájt <span class="pagenum"><a name=
"Page_200" id="Page_200">-200-</a></span> kivonult a strandra,
napfelkeltét nézni, vasárnaponként pedig a reggeli térzene
hangjainál kávézott meg. Gyakran házon kivül töltötték az éjszakát.
A jómódu kisérők tekintélyét felhasználva, Róza őnagysága azt is
kierőszakolta, hogy a strandvendéglős és kávés bármikor, amikor ő
kivánta, ujra kinyissa helyiségeit.</p>
<p>Róza kimerithetetlen volt. Udvarlóinak falkáját éjjel-nappal
hajszolta, hol jobbra, hol balra. Egyikhez botot vágott, másiknak
koncot dobott s mindezt sunyi oldalpillantással Rondácska felé, aki
elégedetten dörzsölgette kezté. Őnagysága mindenkitől azt
követelte, hogy próbákat álljon a kedvéért. Egyiket – egy rózsás,
kövérke embert – felszólitotta, hogy tüstént ebéd után – hat
fogásból állott az ebéd – usszék ki egész a homokzátonyig.</p>
<p>– Boldogtalan ifju, hiszen gutaütést kap – mondta neki egyik,
aki eléggé józan tudott maradni.</p>
<p>Frölich Róza szinmüvésznő őnagysága pedig igy szólt:</p>
<p>– Aki itt gutaütéstől fél, azt egyáltalán nem használhatom, az
csak hordja el innen az irháját. Ugy-e, Rondácskám?</p>
<p>– Ugy bizony, – mondta Ronda – az csak hordja el innen az
irháját.</p>
<p>Azután még hozzátette:</p>
<p>– Jakobi annakelőtte ugyancsak ügyes testgyakorló volt. Egyszer
felmászott az iskola falára egész az első emeletig és az osztály
egyik ablakán, amikor éppen tanitottam, tömlőből savanyu birkatej
szagát bocsátotta a terembe. Napokig nem tudtuk kiszellőztetni az
osztályt. Aki ilyenre képes, attól elvárhatjuk, hogy kitünően tud
uszni is. <span class="pagenum"><a name="Page_201" id=
"Page_201">-201-</a></span></p>
<p>Ronda szavai viharos derültséget keltettek és a fiatalember a
többiek harsogó kacagása közben fogott a nehéz vállalkozásba.</p>
<p>Valamennyien a parton állottak, amikor kilépett a kabinjából és
nagy összegekbe fogadták meg, mint valami lovat. Milyen rózsás és
kövérkés volt. Féluton ugy kellett szegényt a vizből kihalászni és
a kisérő csónakba cepelni. Eszméletlenül feküdt a parton.</p>
<p>Az élesztési kisérletekben mindenki részt vett. Egyesek, akik
első fogadásukat elvesztették, ugy akarták veszteségüket
visszapótolni, hogy ujabb fogadásokat kötöttek, Jakobi
életbenmaradására, vagy halálára. A hölgyeket az eset iszonyuan
felcsigázta, valóságos hisztériás görcsöket kaptak. Mikor a
szerencsétlen tizenöt perc után sem adott életjelt magáról,
némelyek nagyon elcsendesedtek és elódalogtak. Ronda ott
maradt.</p>
<p>Nézte Jakobi diák petyhüdt, vértelen arcát és visszaidézte
emlékébe azokat az időket, amikor ez az arc gunyos és lázitó volt.
Most itt hevernek mind a porban. Itt vannak legyürve: teljesen
legyürve. Ezentul már nincs se győzelem, se büntetés. Enyhe
hascsikarást érzett. A győzelmi hid kezdett ingadozni alatta. A
zsarnok megszédült ebben az őrületes magasságban…</p>
<p>Jakobi azonban felnyitotta a szemét.</p>
<p>A két hamburgi, a braziliai és a lipcsei minden tartózkodás
nélkül nyilatkozott az esetről. Igaz ugyan, hogy csak személyes
boszuságból tették, mivel az utóbbi időben már egyáltalában nem
számitottak. Nem értették a történteket. A tavalyi pompáskedélyü
leány helyett Frölich Róza szinmüvésznő őnagyságát lelték, aki az
igazi szépségek arrogáns és parancsoló modorát szedte <span class=
"pagenum"><a name="Page_202" id="Page_202">-202-</a></span> magára
és akinek – mintha tényleg az is volna – mindenki behódolt. És
amellett ugyancsak távol állott attól, hogy szépség legyen: a
tavalyi jóbarátok ezt a svindlit nevetségesnek látták. De
napról-napra jobban rabjává lettek. A braziliai eleinte megpróbálta
helyreállitani a régi bizalmaskodó viszonyt; azután már csak gyáván
és messziről epekedett feléje.</p>
<p>A célhoz leginkább közel Kunst ügyész és Richter tanár voltak;
mert tőlük vártak legtöbbet. Az egyik a város legnépszerübb
agglegénye volt; a másik vőlegény. Frölich Róza szinmüvésznő sokáig
habozott kettejük között. Kunst volt a tekintélyesebb ugyan, de
Richternél az események hordereje nagyobb jelentőségü lehet.
Richter menyasszonya izgatta őt; mert egyedül ez a kis teremtés
merészkedett Róza őnagysága toalettjeit a kis fürdőhelyen
tulszárnyalni.</p>
<p>Kunsttól azt követelte őnagysága, hogy vágja pofon azt a férfit,
akinek a nevét a következő szerdán véletlenül elsőnek fogja
kimondani. Kunst borvirágos képe elmosolyodott és azt mondta, hogy
nem evett kefét. Erre Róza kijelentette, hogy örökre végzett vele;
és annak, aki nála valamit el akar érni, mindenre készen kell
lennie. Mindenre, de mindenre.</p>
<p>És Richter készen volt: annyira megviselte szegényt a
vőlegénysége. Egy délután, éppen a térzene alatt, világcsudájára
végigszamaragolt Róza őnagyságával – ketten egy nyeregben,
részegen, egymásba kapaszkodva – a kávézók sorfala között, a
menyasszonya és az egész zajongó tömeg szemeláttára.</p>
<p>Mindjárt vacsora után Róza szinmüvésznő felállott, Rondát és
Richtert maga mellé vette és <span class="pagenum"><a name=
"Page_203" id="Page_203">-203-</a></span> édes pici hangocskán
jelentette ki, hogy ma nagyon korán kiván lefeküdni.</p>
<p>Cifra lampiónokkal kisérte hazáig hódolóinak tömege; és néhány
ur az erkély alatt halk szerenádba fogott. Mikor minden
elcsendesült, Ronda már félig levetkezve szólitotta felesége
őnagyságát. Azt hitte, hogy az erkélyen van. Nem volt ott. Ronda
kereste és szólongatta; élvezni akarta vele együtt azt az örömet,
hogy végre Richter sorsa is betelt és hogy sikerült további
életpályáját kinos-keservessé tenni. De az üres szobákban
elpukkantak az ujjongó hangok. Rondát szorongás fogta el.</p>
<p>Ismerte ő már Róza szeszélyeit, biztosan lement a strandra.
Ronda leült a gyermek kis hálós-ágya peremére és hajtotta a
szunyogokat.</p>
<p>Megint valami együgyü szamarat tesz lóvá Róza, aki falhat most
egy kis holdvilágot, cserébe a kösönytyükért és ezüst szelencékért.
Ronda közben aludni ment… De öntudata alatt ott szunnyadt a
felszinre nem hozott gondolat, hogy Róza kisérője Richter; és hogy
Richtert ebben az órában nem tették lóvá.</p>
<p>Ronda éjfélig hánykolódott. Akkor kiugrott az ágyból, magára
kapta a ruháit és hangosan mondta maga elé, hogy fel kell kelteni a
cselédleányt és fáklyás emberekért kell küldeni; valami
történhetett talán Frölich Rózával. Gyertyát is gyujtott és
elindult a cselédszoba felé. Csak fenn a padláshoz vezető lépcsőn
józanodott ki ebből a magaáltatásból, félve elfujta a gyertyát,
nehogy észrevegyék és szép lassan visszatipegett a hálószobába.</p>
<p>A hold sápadtan világitotta meg Róza üres ágyát. Rondát valami
kényszeritette, hogy folyton odanézzen; mind hevesebben lélekzett.
Végül <span class="pagenum"><a name="Page_204" id=
"Page_204">-204-</a></span> összegubbaszkodott és elkezdett
nyöszörögni. Megrémült a saját hangjától és a takaró alá bujt. Kis
idő mulva férfiasan elhatározta magát; mégegyszer felöltözött,
tetőtől-talpig és elgondolta, hogyan fogadja Frölich Rózát. Igy
akart szólni:</p>
<p>– Nos? Ismét sétálni voltál – nemde ugyebár? Helyes, helyes.
Megtörtént azonban, hogy én sem voltam fáradt és csak épp az imént
jöttem haza.</p>
<p>Egy álló óra hosszat gyakorolta ezt a mondókát, föl és alá
járkálva a szobában. Ekkor kinn a kapunál könnyü zaj rebbent; vad
rántással tépte le magáról Ronda a ruhákat és bevetette magát az
ágyba. Szemhéjait erősen leszoritva figyelt Róza óvatos
közeledésére, lehulló ruháinak halkitott zizegésére, a vigyázatos
reccsenésre, amint kinyujtózott az ágyban; azután könnyü sóhajára;
végül pedig édes és meghitt horkolására.</p>
<p>Reggel mind a ketten alvást szinleltek. Róza őnagysága szánta rá
magát először az ásitásra. Mikor Ronda felé fordult, szenvedő és
sirásra görbült arcát vállához nyomta és ezt zokogta:</p>
<p>– Oh jaj, ha tudnád, Rondácskám. Nem megy minden olyan simán az
életben, ahogy az ember szeretné és a legtöbbről maga sem tehet az
ember.</p>
<p>– Jó, jó – mondta vigasztalva Ronda; és Róza még jobban bőgött,
mivelhogy Rondácska olyan bárányszelid volt és üres kifogásait
zsebrevágta.</p>
<p>Egész nap ki se mozdultak; és Frölich Róza lomhán és ügyetlenül
tett-vett, szemében lágy, édes, ernyedten-elomló emlékek
szunnyadtak, melyek elől Ronda pironkodva nézett félre. Estefelé
<span class="pagenum"><a name="Page_205" id=
"Page_205">-205-</a></span> jött néhány ismerősük és megkérdezték
őket, tudják-e a legnagyobb ujságot! Honnan tudták volna, hiszen
nem voltak kint a házból.</p>
<p>– Richter eljegyzése visszament.</p>
<p>Róza szinmüvésznő hirtelenül Rondára pillantott.</p>
<p>– Ennek az embernek vége – folytatták tovább a hirharangok. –
Örökre kompromittálva van. Az exmenyasszonyának a familiája egészen
biztosan ki fogja turni az állásából. Nem akarnak majd egy városban
lakni vele, mert szégyelik magukat. Majd meglátja, hogy megfeneklik
szegény feje.</p>
<p>Frölich Róza látta, amint Ronda elpirul és elsápad, egyik
lábáról a másikra áll, az ujjait összekulcsolja és szétveszi;
látta, hogy a levegőt fogai között átszüri, mint hogyha a szavak
mézét szürcsölné, mintha boldogságát szivná ki. Ronda élvezett és
szenvedett. Ezuttal meg kellett fizetni a diadalát; a nő rossz
lelkiismerettel olvasta a férje arcáról, hogy mivel fizette
meg.</p>
<p>Ronda végül kiment és Róza ürügyet talált, hogy a vendégeket
magukra hagyja.</p>
<p>– Örülsz? – kérdezte Róza tetetett elégedetlenséggel. – Mégse
illik örülni azon, hogy mások pácban vannak.</p>
<p>Ronda az erkélyen ült, a csuklóit szorongatta és tétovázva a
bükkfák koronáin át a tengerre nézett, olyan arccal, mintha a
végtelen látóhatárt vizsgálná, amelyet csak nagy szenvedések árán
lehet elérni. Róza is érzett ebből valamit; és most ő vigasztalta.
Igy szólt:</p>
<p>– Sebaj, Rondácska. Az a fő, hogy ennek az embernek kampec. Ez
is valami.</p>
<p>Róza felsóhajtott; mert ha csak a néhány órával ezelőtt történt
eseményekre gondolt, be <span class="pagenum"><a name="Page_206"
id="Page_206">-206-</a></span> kellett vallania, hogy meglehetősen
hálátlanul viselkedett a szegény Richter iránt. Azaz hogy is
történt tulajdonképpen? Hászen igaz, hogy szemrevaló legény volt,
de ha nincs itt Kunst, akit boszantani akar, akkor az egészből nem
történik semmi. Spongyát rá. De a szegény Ronda, az egészen más. Az
ember szive egészen elfacsarodik, ha ránéz. Hogy ül szegény,
szegény Ronda!</p>
<p>– Drágácskám – mondta a nő és feléje nyujtotta a kezét.</p>
<p>Ronda elfogadta és igy szólt:</p>
<p>– Egy dolog mindenesetre biztos: az, hogy aki a legmagasabb és
legfényesebb ormokra hág, annak ismernie kell a szakadékokat és a
legsötétebb örvényt is.</p>
<div class="chapter">
<h2>XIV.</h2>
</div>
<p>Mikor visszajöttek a városba, már mindenki várta őket. A
fiatalemberek felsóhajtottak:</p>
<p>– Na, hála a papnak, most legalább nem unatkozunk.</p>
<p>A visszatérésük után való napon estélyt adtak és az egész város
azon törte a fejét, vajjon mit csináltak, mit ettek, milyen volt
Frölich Róza uj toalettje. Később aztán a házas kereskedők későn
este szokatlan tudósitásokat kaptak: valami történt a révben, az
irodába kell futniok; és azonnal eltüntek.</p>
<p>Mindenesetre sokan távolmaradtak, erkölcsi okokból, a
temperamentumuk hüvössége folytán, vagy takarékosságból. Ezek üres
székek közt ásitoztak a kaszinóban, vagy a közmüvelődési
egyesületben; eleinte felháborodtak, aztán <span class=
"pagenum"><a name="Page_207" id="Page_207">-207-</a></span>
meghökkentek, mert a számuk egyre apadt; és azok, akik utoljára
maradtak petrezselymet árulni, ugy érezték, hogy rosszul jártak és
igaztalanul mellőzik őket.</p>
<p>A városi szinház pausálékból éldegélt. Valamire való varieté se
akadt. Azt az öt-hat félvilági hölgyet, akihez a jobb urak jártak,
már tulságosan ismerték s az örömet, amit adhattak volna,
elzápitotta a Rondára és a feleségére való gondolás.</p>
<p>Ebben az ódon városban, ahol az unott családi körből egyenesen
ordenáré és unalmas bünbe pottyant az ember, a város kapuja mellett
levő házról már ugy beszéltek, hogy ott nagyban játszottak, drága
borokat ittak, nők jártak oda, akik nem voltak félvilági hölgyek,
de nem is tizenhárompróbás uriasszonyok; a háziasszony pedig férjes
asszony, Ronda tanár felesége, borsos kuplékat énekelt, hastáncot
lejtett és ha az ember ügyes, még ostobaságokra is adja a fejét: –
a tanár ur háza köré tehát a mesék fátyola ereszkedett, az az
ezüstösen reszkető pára, amely a tündérpalotákat burkolja be.
Nagyszerü egy hely ez! A polgár minden áldott este többször
rágondolt Rondáék házára. A sarkon elsurrant egy ismerős, egy órát
vert a toronyóra s ilyenkor künn a városban ezt mondták:</p>
<p>– Most kezdik.</p>
<p>Lefeküdtek, fáradtan, nem tudták, hogy mi fárasztotta el őket és
ezt mondták:</p>
<p>– Ott künn bezzeg vig élet járja.</p>
<p>Voltak ugyan olyanok is, nagyon kevesen, mint például Lohmann
konzul – akik fiatal korukban külföldön éltek, Hamburgban otthon
voltak, olykor-olykor Párisba és Londonba is <span class=
"pagenum"><a name="Page_208" id="Page_208">-208-</a></span>
elvetődtek és akiket igy nem a puszta kiváncsiság hozott el az
öreg, kiérdemült és elcsapott tanár és a fiatal felesége
estélyeire. De a megtollasodott vidéki kereskedőknek, akik harminc
álló évig spekuláltak hallal és vajjal és mindig azon az öt utcán
járkáltak, egyszerre kinyilt a szemük, micsoda élvezetes, nem
remélt módon használhatják föl a pénzüket. A fáradságuk jutalmától
elkápráztak és most már tudták, miért éltek. Mások, akik azelőtt
ismerték a nagyvárost s ugy érezték, hogy kicsit begyöpösödtek,
mint Breetpoot konzul, eleinte csak leereszkedtek hozzájuk, de
később pompásan mulattak, mint a többiek. Mások, régi diákok,
érzékenyen emlékeztek vissza a fiatalságuk arany napjaira, a zenés
kávéházakra, a kis nőcskékre és az emlékek hatása alatt jöttek ide;
igy a hühnengrabi eset birái, Quittjensszel, a pappal egyetemben.
Mert Quittjens is itt volt, mint a többi halandó. Még a kisebb
polgárok, igy a Café Central bérlője, a piaci trafikos is azt
tartották, hogy megtisztelik őket azzal, hogy vendégül hivják s
használ a társadalmi poziciójuknak, hiszen már egyedül Rondáéknál
lehetett érintkezni a város kolomposaival. Természetesen a
kispolgárok voltak többségben és ők adták meg a tónust is.</p>
<p>A tónus ügyetlen volt. Csak azért volt rossz, mert ügyetlen
volt. Ezek az emberek különös, kétértelmü perverzségeket vártak,
szerelmet, amelyért nem kellett rögvest fizetni és azért mégis jól
mulathatnak. Csakhogy éppen ők tették a társaságot leplezetlenül
egyértelmüvé. Hogyha nem kuksoltak otthon a családi körben mint jó
nyárspolgárok, ordinárévá váltak, mint a bordélyházban. Bizony igy
történt. Egyik-másik <span class="pagenum"><a name="Page_209" id=
"Page_209">-209-</a></span> eleinte tartóztatni próbálta magát, de
mihelyt kissé bekáfolt, vagy vesztett, otthonosan mozgott,
kibuggyant szájából a disznó szó, parázna dolgokról locsogott, a
hölgyeket tegezte, veszekedni kezdett. Ez a nőket teljesen
demoralizálta. A gyönyörben nem ismertek formát és mértéket.
Hedvigre rá se lehetett ismerni; egyszer macskazenét adtak neki s ő
erre kijött a szobából, ahol félóráig időzött egyik vendéggel,
aztán a féktelen csoport kiséretében szemtelenül a játékszobába
tartott. Róza is elismerte, Hedvig erre a mult szezonban nem lett
volna képes.</p>
<p>Róza azon volt, hogy a formákat lehetően fentartsa.
Természetesen csak a legelőkelőbbekkel volt viszonya, valószinüen
Breetpoot konzullal s talán Kunst ügyésszel; biztosan nem tudtak
semmit. Otthon diszkréten viselkedett. Róza a házasságtörést egy
férjes asszony óvatosságával és ünnepi ceremóniával üzte; dupla
fátyollal, elfüggönyözött kocsiban, vidéken ment találkákra. Ez az
etikett becsületet szerzett neki és senki se merte volna a többi
hölggyel elvéteni. Már azért se merték, mert sohase tudták, ki volt
az udvarlója és mennyire türelmes. Azt is figyelembe vették, hogy
Ronda egyáltalán nem türelmes. Megtörtént, hogy Ronda a kedélyes
muri közepette rátámadt egy urra, aki a háta mögött megjegyzést
tett a feleségére. Ronda fujt és sziszegett; a magyarázatra oda se
hajszolt; végül heves dulakodás után a nagy behemót embert
szépszerével kipenderitette az ajtón; és a boldogtalant örökre
kizárták. Nagyban játszott szegény és Frölich szinmüvésznőre igazán
csak a lehető legártatlanabb megjegyzést tette. Tudták tehát, hogy
Ronda nem érti a tréfát, ha a feleségéről volt szó; és résen
voltak. <span class="pagenum"><a name="Page_210" id=
"Page_210">-210-</a></span></p>
<p>Különben minden simán mehetett; Ronda nem volt ünneprontó.
Dörzsölte a kezét, hogyha valaki más kivitte a bankot és hogyha
megdöbbent, vágytól elcsigázott, verejtékes és rémült arcok
szaglásztak s maguk elé meredtek. Kedélyes véleményeket mondott a
tökrészeg állapotáról, a leégett kártyásnak vitriolos gunnyal
tanácsokat adott, ümmögött, hogyha egy szerelmes párocskát
tettenértek; és akkor hágott tetőfokára a jókedve, hogyha valaki
elvesztette a becsületét. Egy jó családból való fiu hamisan
kártyázott. Ronda emellett foglalt állást, hogy csak játsszék
tovább. Az erkölcsi felháborodás hullámai magasra csaptak, néhányan
tiltakozva távoztak el. Két-három nap multán azonban
visszasompolyogtak és Ronda mérges mosollyal beugratta őket egy
parthieba és a fiatal hamiskártyás is velük kártyázott.</p>
<p>Egy másik eset még drámaibb volt. Egyik kártyás elől eltünt egy
csomó bankjegy. Orditani kezdett, követelte, hogy az ajtókat
csukják be és motozzanak meg minden jelenlevőt. A tömeg
ellenállott, egymást szidták, a meglopott kártyást veréssel
fenyegették és öt percen belül mindenkit meggyanusitottak. Ronda
hangja, mintha sirból jött volna, tulrikoltott minden lármát.
Kijelentette, hogy meg akarja nevezni azokat, akiket meg kell
motozni, vajjon megengedik-e neki. Mindenki kiváncsi volt,
szeretett volna kikászolódni a gyanuból; megengedték neki. Erre
Ronda nyakát előre nyujtva, Gierschke hadnagyot, Kieselsackot, a
diákot és Breetpoot konzult nevezte meg.</p>
<p>– Breetpoot? Miért Breetpoot?</p>
<p>Igen. Breetpoot is. Ronda rendithetetlenül kivánta őt is, nem
nyilatkozott arról, amit tudott… <span class="pagenum"><a name=
"Page_211" id="Page_211">-211-</a></span> És Gierschkét, a
hadnagyot is? Ez még semmit se jelent, szólt Ronda. És a hadnagyot,
aki dühöngve szegült ellen, meggondolásra birta:</p>
<p>– A tömeg ön ellen foglalt állást és különben le fogja
fegyverezni. Ha elveszik a kardját, becsületét veszti és csak a
pisztolya marad meg, amellyel – nemde ugyebár? – főbelőheti majd
magát. Ez – igen ám, ugy bizony – egyszerübb, engedje tehát, hadd
motozzam meg.</p>
<p>E választás előtt megadta magát a hadnagy. Ronda csöppet sem
gyanakodott rá; csak arra akarta kényszeriteni, hogy a büszkeségét
porba alázza. Különben épp ebben a pillanatban fogták el az
ablaknál Kieselsackot, aki egy csomó bankjegyet az utcára akart
dobni. Breetpoot konzul most rögtön kérdőre vonta Rondát. De Ronda
a konzulnak az arcába mondott egy nevet, csak egy nevet, amit a
többiek nem is hallottak; és Breetpoot nyomban megjuhászodott… Már
másnap ott volt és lihegve ült le a kártyaasztalhoz. Gierschke
nyolc nap mulva mutatkozott. Kieselsack csak egyszer jött még és
akkor vesztett. Másnap a nagyanyja megjelent az adóhivatalban, ahol
Kiselsacknak valami kis állása volt és bejelentette, hogy az
unokája meglopta. Végre volt ürügy, amiért kidobhatták a
hivatalából. A kártyabotrány miatt még nem merték elcsapni.
Kieselsack, a diák, tehát a porban hevert. Ronda magában élvezte
mámoros diadalát.</p>
<p>Élvezett, de száraz és ravasz maradt. A bankot sprengoló,
fegyház és akasztófa felé loholó vitézek közt Ronda – ugy tetszett
– nem változott meg, roggyant térdekkel és megrendithetetlenül
állt, a régi tanár, akinek osztálya pocsékká züllött és aki a
szemüvegén át még mindig <span class="pagenum"><a name="Page_212"
id="Page_212">-212-</a></span> észreveszi a rosszalkodókat és a
lázadókat, hogy később a bizonyitványukat elcsufitsa. Az uralma
ellen próbáltak tiltakozni; de most szabadon is egymás bordáját
tördösik, egymás nyakát tekerték ki. A zsarnokból végül kibujt az
anarchista.</p>
<p>Rondát hiuvá tette uj helyzete, látható kedvteléssel nézegette a
saját arcának fiatalos szinét. Huszszor is kivette egy este a
zsebtükrét, amelyet egy szelencében tartott. A szelencére ez volt
bevésve: »bellet«.</p>
<p>Az éjszakai zenebonák és csillogó hercehurcák közben Ronda
gyakran emlékezett bizonyos régmult éjszakákra. Egyszer a Café
Centralban kicsufolták; akkor elkeseredve ódalgott haza.</p>
<p>Valamelyik sötét utcasarokról a csufnevét dobták felé, mint egy
marék ronda szemetet… Egyetlen egy éjszaka akart valamit az
emberektől. Hogy mondják meg neki, ki az a Frölich Róza
szinmüvésznő, hol található és hogyan – ez volt a legfontosabb –
akadályozhatná meg, hogy három diákja, köztük Lohmann, a
legelvetemültebb, érintkezzék vele. A kutya se állt vele szóba. Az
emberek csak vigyorogtak rá és még a fülük botját se mozgatták. Az
egyik lejtős utcán az iringáló kis szánok között alig tudott
keresztülbukdácsolni, közben pedig üde gyermekhangok röpitették
felé minden oldalról a csufnevét. Egyetlen lázadót se mert többé
megszólitani, amint a kivilágitott üzletek mentén tovább osont; a
házak falához lapult, a házakhoz, amelyekben ötvenezer elvetemült
diák élt és az agya velejét rémült érzés feszitette, mert
akármelyik pillanatban a csufneve zudulhat feléje, mint egy csöbör
ronda moslék. A legelhagyottabb utca végén, az öreg kisasszonyok
alapitványi <span class="pagenum"><a name="Page_213" id=
"Page_213">-213-</a></span> háza mellett érezte csak biztonságban
magát az idegtépő csufolódások elől; hagyta, hogy a denevérek a
kalapját surolják és még itt, még itt is a csufnevét várta.</p>
<p>A csufnevét! Most maga hivta ugy magát, mint valami győzelmi
koronát, ugy viselte ezt a nevet. Az egyik kifosztott kártyásnak a
vállára tette a kezét és igy szólt:</p>
<p>– Bizony, én Ronda fráter vagyok.</p>
<p>Ronda éjszakái! Igen, ilyenek voltak. A háza minden ház között a
legfényesebben volt kivilágitva, az emberek az ő házát vették a
legkomolyabban, az ő háza volt a legördögibb. Mennyi félelem,
mennyi vágy, mennyi megaláztatás, mennyi fanatikus önrontás
gőzölgött körülötte! Azoknak az áldozatoknak a füstje, amit neki
hoztak! Mindenki tülekedett, hogy áldozhasson neki, hogy magát
áldozhassa fel neki. Ami az embereket idáig hajszolta, nem volt
egyéb, mint a korlátoltság, az üres koponya, a humanisztikus
ismeretekben való járatlanság, buta kiváncsiság, erkölcsösséggel
rosszul takart ledérség, kapzsiság, féktelenség, hiuság és amellett
ezer burkolt érdek. Nem Rondáék hitelezői cepelték ide a
rokonaikat, barátaikat, vevőiket, abban a reményben, hogy Rondát,
aki adósuk volt, pénzhez segitsék? Nem kapzsi feleségek küldték ide
a férjüket, hogy a könnyü pénzből kivehessék a maguk zsákmányát?
Voltak akik maguktól jöttek. Az álarcosbáli menetben tisztességes
asszonyok is elvegyülnek néha. Gyanakvó férfiarcok bukkantak fel,
akik feleségük után leskelődtek. Fiatal lányok odahaza késői
sétákért kunyoráltak az anyjuknak:</p>
<p>– A városvégi ház felé.</p>
<p>És ezek a lányok Frölich Róza dalait dudolták <span class=
"pagenum"><a name="Page_214" id="Page_214">-214-</a></span>
félhangon. A dalok titkosan fonódtak végig az egész városon. A
titokzatos zálogosdijáték, amelynél a párok a földre és takarók alá
feküdtek, eljutott a családokhoz is; az eladólányok együtt
játszották fiatal táncosaikkal, közben pedig elfojtott kacagással
beszéltek »a városvégi házról«.</p>
<p>Még mielőtt a nyár bekövetkezett volna, három jó társaságbeli
asszony és két fiatal leány, hirtelen – idő előtt – nyaralni ment.
Három uj üzleti csőd következett be. Meyer, a piactéri trafikos,
váltót hamisitott és felakasztotta magát. Breetpoot konzult is
kikezdte a pletyka.</p>
<p>És a városnak ezt a züllését nem lehetett megakadályozni, mert
már tulsokan voltak belegabalyitva: minden Ronda által és Ronda
győzelmére történt. A testét-lelkét titokban rázó szenvedélynek
volt a szolgája, annak a szenvedélynek, amelyet aszott teste csak
ritkán árult el egy sárgás-zöld szemvillanással, vagy egy sápadt
grimasszal – és a szenvedélyének prédájául esett az egész város.
Erős volt; joga volt a boldogsághoz.</p>
<div class="chapter">
<h2>XV.</h2>
</div>
<p>Boldog lehetett volna, ha még erősebb lett volna; ha veszett
embergyülölete rohamában nem szolgáltatta volna ki magát Frölich
Róza szinmüvésznőnek. Ő a szenvedélye fonákja volt: mindent meg
kellett kapnia abban a mértékben, amely mértékben mások mindent
elvesztettek. Annál inkább ápolni kellett őt, minél inkább
megérdemelték mások a halált. A feleségére vetette magát az
embergyülölő kiböjtölt gyengédsége. <span class="pagenum"><a name=
"Page_215" id="Page_215">-215-</a></span> Ez ártott Rondának: ő
maga is tudta. Ő maga is tudta, hogy Frölich Rózának csak puszta
eszköznek kellene lenni, hogy a diákokat »megfogja« és pácba
ültesse. Ehelyett azonban egyenranguan Ronda mellett foglalt
helyet, magasan és szentül állott az emberiség szine előtt és Ronda
kénytelen volt szeretni őt, szenvedni a szerelmétől, amely már a
gyülölködés kötelességével is összeütközött. Ronda szerelme Frölich
szinmüvésznő oltalmát akarta, zsákmányt hozott neki és érte, igazi
férfias szerelem volt. De végül ez a szerelem is – mint minden
szerelem – gyöngitett…</p>
<p>Megtörtént, hogy Ronda, mikor Róza hazajött, elbujt és estig nem
is mutatkozott. Az ajtón keresztül beszélt vele a nő, könnyü, kissé
résztvevő hangján. De Ronda még enni se akart. Azt mondta, hogy
tudományos munkáin dolgozik. Felesége barátian figyelmeztette, hogy
belebetegszik; és aztán felsóhajtott, hagyta, hadd tombolja ki
magát a rohama. Biztosan megint megmotozta a garderobját és turkált
a szennyese közt. Hátha elolvasta ma reggel azt az irást. Hirtelen
ujabb mániája támadt Rondának. Valahányszor Róza ily viharverten
jött haza, nem birt ránézni, fülig pirulva bujdokolt a lakásban,
elpárolgott a szeme elől. Ezek ugyancsak izgalmas állapotok voltak.
Azaz egészen komolyan mégsem lehetett venni. Ahhoz Róza maga is
tulsokat komédiázott. Először is játszania kellett a férjes
asszonyt: tisztában volt vele, hogy csak játszik. Mikor Mimikét,
ott az ut közepén, odaszalasztotta az ő jó öreg Rondácskájához, –
az finom dolog volt, az kicsit a szivére is ment. És most évődött a
férfiakkal, kukoricázott velük, mig valamire jutott, egész nap
hazudozott, <span class="pagenum"><a name="Page_216" id=
"Page_216">-216-</a></span> nehogy valaki elszólja magát Ronda
előtt, – aki természetesen mindent tudott. A nő egyenesen hálás
volt neki, hogy vele együtt komédiázott és apró ballépéseiért oly
nagy patáliát csapott. Ez legalább felvillanyozta őket! Kómikus,
hogy Ronda még nem szokott hozzá.</p>
<p>Amellett Rondának még sokkal fontosabb volt a dolog, mint neki
magának. Sokszor felháborrodva horkant fel és máról-holnapra
szerette volna egy-egy ember nyakát szegni. Türtőztetni se tudta
magát.</p>
<p>– Figyelmedbe ajánlom Vermöhlent, – jól jegyezzük meg –
Vermöhlen diákra forditsd ezuttal a figyelmedet.</p>
<p>Mit jelentsen ez? Nem világosabb a napnál is? Miért kivánja,
hogy Breetpoot konzullal is végezzen?</p>
<p>Frölich Róza a vállát vonogatta.</p>
<p>Ronda, akit a felesége nem értett, a szenvedély kutyaszoritójába
jutott. Szerelmét naponta meg kellett véreznie, hogy ezzel a vérrel
a gyülöletét táplálja s ez a szerelem mindig vadabb lázra kapatta a
gyülöletét. A gyülölet és a szerelem megbomlott egymástól, egyre
mohóbb és fenekedőbb lett. Ronda lihegve látta maga előtt a
vizióját, a kifacsart és kegyelemért rimánkodó emberiséget; a
várost, amely összeomlott és kopáran meredt rá; egy véres
aranygarmadát, amely az itéletnapi pusztulás zsarátnokában folyik
szét.</p>
<p>Aztán hallucinált, látta Rózát, akit mások birtak. Az idegen
ölelések képe megriasztotta: a nő minden szeretőjének lohmannos
arca volt! A legrosszabb, a leggyülöletesebb, amit Ronda valaha
átélt, mindig Lohmann vonásaiba szürődött össze, ennek a diáknak a
képét öltötte fel, <span class="pagenum"><a name="Page_217" id=
"Page_217">-217-</a></span> akit sohase sikerült »megfognia«, aki
még a városból is eltünt.</p>
<p>Ily ájult szorongások után szánni kezdte önmagát és a feleségét.
Váltig fogadkozott neki, hogy nemsokára vége lesz ennek a
herce-hurcának, visszavonulnak és élvezik azt, »amit a hitelezők
kötelességszerüen átengednek neked«.</p>
<p>– Azt hiszed, hogy van egy veszekedett vackunk? – kérdezte a nő
elutasitóan. – Kutyául állunk. Mindenünket elviszik. A butorainkat
hitelbe vettük. Azt hiszed, fizettünk egy részletet is? Rém
csalódol, ha azt hiszed. Ez a diványpárna a miénk, meg annak a vén
képnek a kerete: egyéb semmi.</p>
<p>Róza szörnyü hangulatban volt, a férfiakra való vadászat egészen
elcsigázta; az élete vidám oldalát nem is látta és azon boszulta
meg magát, aki a legközelebb volt. Ronda ezt roppantul a szivére
vette.</p>
<p>– Az én kötelességem a te jólétedről gondoskodni. Csak nem
gondolod, hogy méltatlannak mutatkozom erre a feladatra… Fizessenek
ők! – tette hozzá sziszegve.</p>
<p>A nő nem is hallgatott rá, izgatottan le s föl járkált s
tördelte a kezét.</p>
<p>– Azt hiszed, hogy a te szép szemedért csinálom végig ezt a
nyavalyás életet, a te alakjaid kedvéért? Ha Mimi nem lenne, – de
neki keresnem kell. Hogy szegényke boldogabb legyen, mint az anyja.
Ah Jézusom…</p>
<p>Erre behozta a gyereket fehér hálóingében; és sirt-ritt. Ronda
lógatta a fejét és a karjait. Kiment a szobából, a müvésznő ágyba
feküdt. De mikor a vendégek megérkeztek, már megint elemében volt;
és mindent jóvátett, amit Rondán elkövetett; gyöngéd és barátságos
volt, bizalmasan <span class="pagenum"><a name="Page_218" id=
"Page_218">-218-</a></span> sugott a fülébe titkokat, hogy mindenki
lássa, ő a családfő; együtt nevetett vele azokon a vendégeken,
akikkel meggyanusitották; elbóditotta és csalódásba ringatta,
mintha semmi komoly dolog se történt volna. Egy óra hosszáig azzal
áltatta magát szegény Ronda, hogy ellenszolgáltatás nélkül jutott a
diadaláig. Nem hitte el; de fontolóra vette, mi akadályozza őt,
hogy ezt elhigyje és hol vannak ellene a bizonyitékok. Az előbbi
szenvedései után olyan édes volt ez a reakció.</p>
<p>Egy derüs tavaszi napon, az első derüs napon az átélt izgalmak
óta, Ronda és Frölich Róza besétált a városba. Ronda öntudata
jólesőn pihent meg annál a gondolatnál, hogy alapjában véve ők
ketten mégis csak szövetségesek: a legjobb, az egyedülvaló
szövetségesek. Frölich Róza pedig, aki lemondván a görög órákról,
arról az erőlködésről is lemondott, hogy az urát valahogy
megszeresse, a férje iránt érzett becsületes baráti érzésből
meritett jókedvet. Azért mégis mindketten mosolyogtak Dröge uron, a
sarki szatócson, aki, mikor arra mentek, feltépte a boltajtót,
öklével fenyegetődzött és gorombaságokat kiabált utánuk. A
gyümölcsös kofa se maradhatott nyugodtan a láttukra. A kofa még
arra is biztatta Drögét, hogy az öntözőcsövével locsolja le Rondát.
Ily incidensek mindig megismétlődtek, valahányszor a Ronda-házaspár
sétálni ment a városba. Emellett fünek-fának tartoztak, két
marokkal dobálták a pénzt; és a szállitók, akik azelőtt Rondáékra
szinte rátukmálták a hitelt, most pogány lármát csaptak. Ugy éltek,
hogy a nő toalettjeit Párisból hozatták és előre fizették, de az
elmult hónapban megevett vizeszsömlyék még mindig <span class=
"pagenum"><a name="Page_219" id="Page_219">-219-</a></span> nem
voltak az övéik. Róza mégis takarékoskodni akart a gyermeke
számára, Ronda pedig rabolni akart a feleségének. Valahányszor jött
a végrehajtó, – és hiába jött – mindig megdöbbentek, dühöngtek és
lehangolódtak. Ki gondolt volna erre. Róza már régóta nem tudott
tájékozódni a számlák közt. Ronda csak a mások vesztét akarta, nem
a saját jólétét. Körülöttük megrohasztotta az állapotokat, de ők is
e rothadás fényében csillogtak. Megcsalatva, zsákutcába szoritva
szédültek előre, egy bizonytalan remény gyeplőjén, hogy egyszer
majd sokat nyernek és meghalnak az összes hitelezőik. Titokban
érezték, hogy inog alattuk a talaj és amig a porba hullottak, annyi
romlást okoztak, amennyit csak birtak.</p>
<p>A Siebenberg-utcán találkoztak a butorkereskedővel, aki azzal
vádolta meg őket, hogy ki se fizetett butoraikat eladták és a
törvénnyel fenyegetőzött. Ronda mérgesen mosolyogva szólitotta föl,
hogy jöjjön hozzájuk és nézze meg a butoraikat, Róza pedig
erősködött:</p>
<p>– Akkor aztán megláthatja, hogy nincs ugy. Annyi eszünk nekünk
is van, hogy nem teszünk ilyet.</p>
<p>Ebben a pillanatban Róza mellett megcsörrent egy kard. Róza arra
nézett és megint félrenézett. Egy hang szólt durván:</p>
<p>– A patvarba!</p>
<p>És egy másik hang nyugodtan és csudálkozva szólt:</p>
<p>– Nézd csak.</p>
<p>Róza már nem hallotta, mit beszél a butorkereskedő. Nemsokára
aztán faképnél is hagyta. Könnyü kábulatban haladt előre. Csak a
cukrászdával szemben tünt fel neki, hogy Ronda <span class=
"pagenum"><a name="Page_220" id="Page_220">-220-</a></span> se szól
semmit. Rózát a lelkiismeret furdalta s nagyártatlanul beszélni
kezdett, ki akarta engesztelni azért, amit az imént látott. Ronda
is forró és izgatott volt és behivta őt a cukrászdába. Amig Ronda a
pultnál rendelt, Róza bement a kisszobába. A tükörablakon kopogtak.
Róza oda se nézett; igy is tudta, hogy Ertzum és Lohmann volt.</p>
<p>Ronda még este se csillapodott le. Izgatottan sürgött-forgott a
vendégek közt, száraz, vad iróniával beszélt és ezt mondogatta:</p>
<p>– Én vagyok, uraim, az a bizonyos Ronda.</p>
<p>És kijelentette:</p>
<p>– Semmim sincs, – igen ám, ugy bizony – egy árva fityingem
sincs, csak az a diványpárna az enyém, meg ennek a vén képnek a
kerete.</p>
<p>Mikor Frölich Róza a hálószobába ment, követte őt és igy
szólt:</p>
<p>– Breetpoot diákom nemsokára bevégzi.</p>
<p>– Vége? – kérdezte a nő. – Ugyan, Rondácskám. Hisz a tárcája
csak ugy duzzad a pénztől.</p>
<p>– Persze, persze. Csakhogy megfontolandó: honnan jön ez a sok
fene pénz?</p>
<p>– Nos?</p>
<p>Ronda közeledett feléje, az arcán sötét, megalvadt mosoly ült,
mintha valami lepel borult volna rá.</p>
<p>– Én tudom; a pénztárosát megvesztegettem. Ez Ertzum gyámpénze,
amit a gyámja elrabolt.</p>
<p>És mikor Rózának a csodálkozástól földbe gyökeredzett a lába,
felkiáltott:</p>
<p>– Mit szólsz hozzá? Hát nem érdemes élni? Ez már a második, a
harmadik. Kieselsack diákom <span class="pagenum"><a name=
"Page_221" id="Page_221">-221-</a></span> a porban hever. Ertzum
diákom nemsokára nagy robajjal omlik össze. Csak még a harmadik van
hátra.</p>
<p>Róza nem állta a tekintetét.</p>
<p>– Kiről beszélsz? – kérdezte zavartan.</p>
<p>– A harmadikat még meg kell fogni. Meg kell, meg muszáj
fogni.</p>
<p>– Ja – mondta Róza és bizonytalanul felrebbentette a szemét.</p>
<p>Aztán kihivóan szólt:</p>
<p>– Biztosan az az, akit ugy gyülölsz, hogy még reá se szabad
néznem az utcán. Még ezt se engeded meg.</p>
<p>Ronda lehajtotta a fejét, zihálva lélegzett.</p>
<p>– Ezt nem bánnám… – mondta tompán. – És mégis meg kell fognom
ezt a diákot. Meg kell fognom.</p>
<p>Róza vállat vont.</p>
<p>– Mi van veled? Lázad van. Rondácskám, édes, feküdj le az ágyba
és izzadd ki magadat. Majd kamilla-teát küldök be. Ez a buta
izgatottság a gyomrodba ment és most szerbusz vacsora, nem is tudsz
enni… Nem hallod?… Szent Isten, még valami bajod lesz.</p>
<p>Ronda nem hallotta. Ezt mondta:</p>
<p>– De nem te… nem te fogod meg!</p>
<p>Ezt félelmes könyörgéssel mondta, amit Róza még nem ismert, ami
borzalmasan csiklandozta, ami várakoztatóan rémitette, mint egy vad
kopogás, éjjel, az ajtaján.</p>
<div class="chapter">
<h2>XVI.</h2>
</div>
<p>Másnap reggel Frölich Róza szinmüvésznő őnagysága sokáig
tünődött, hogy mi dolga is <span class="pagenum"><a name="Page_222"
id="Page_222">-222-</a></span> akadhatna a városban s miután
meglelte a kellő ürügyet, elindult. Minden ablaküvegen nézegette az
orcáját; két és fél óra hosszáig öltözködött. Az érverésén a
várakozás izgalma volt észlelhető. A Siebenberg-utca elején,
Redlien könyvesboltja előtt, megállott, – először állott meg
életében Redlien könyvesboltja előtt. Fejét a kirakatba hajtotta és
ijedező csiklandást érzett a nyakán, mintha valaki belé akarna
markolni. Ebben a pillanatban valaki beleszólt a nyakába:</p>
<p>– Nagyságos asszonyom, hát ismét látjuk egymást?</p>
<p>Róza megfordult, mozdulataira kecses boszuságot erőszakolt.</p>
<p>– Ah, Lohmann ur? Ön ismét itt van a városban?</p>
<p>– Ha nincs ellenére, nagyságos asszonyom?</p>
<p>– Hogy lenne? De hol hagyta a barátját?</p>
<p>– Ertzum grófot gondolja, ugyebár? Oh, ő nagyon el van foglalva…
De nem óhajt kissé arrébb jönni innen, nagyságos asszonyom?</p>
<p>– Ah. És mivel foglalkozik a barátja?</p>
<p>– Az önkéntesi évét szolgálja, nagyságos asszonyom. Most
szabadságon van itt.</p>
<p>– No de ilyet, csakugyan? Mondja, még mindig olyan, mint
azelőtt?</p>
<p>Lohmann pillanatra se jött ki a sodrából, pedig Róza mindig csak
a barátja felől kérdezősködött. Ellenkezően, mintha mulatott volna
Rózan. Róza akkoriban a »Kék Angyal«-ban is mindig ugy érezte, hogy
Lohmann kineveti. Senki másnál nem érezte ezt, csak Lohmannál. Most
is egészen beleizzadt ebbe a gondolatba. Lohmann cukrászdába
invitálta, mire Róza dühösen válaszolt:</p>
<p>– Van jobb dolgom. Csak menjen maga! <span class=
"pagenum"><a name="Page_223" id="Page_223">-223-</a></span></p>
<p>– Kissé soká állunk már itt az utcasarkon, nagyságos asszonyom,
a kisváros hiuz-szeme mindjárt észreveszi.</p>
<p>Felnyitotta Róza előtt a cukrászda ajtaját. A müvésznő nagyot
sóhajtott és besuhogott. Lohmann menet közben kissé hátramaradt és
még egyszer megbámulta, mily pompásan érvényesül Róza hosszas
dereka; mily kitünő a frizurája; milyen előkelő könnyedséggel
viseli a szoknyáját; mivé változott, mióta nem látta. Azután
csokoládét rendelt.</p>
<p>– Kegyed hires személyiség lett azóta, ugyebár?</p>
<p>– Na, na – mondta Róza és másra terelte a beszédet:</p>
<p>– Hát maga? Maga mit müvelt? Hol bujkált, amióta nem láttam?</p>
<p>Lohmann készségesen felelt. Egy ideig a brüsszeli kereskedelmi
akadémián tanult, azután pedig Londonban gyakornokoskodott az
édesapja barátjánál.</p>
<p>– Képzelem, sokat mulatott – szólt Róza.</p>
<p>– Nem, egyáltalában nem – mondta Lohmann érdesen, szinte
megvetően és az ismert szinészi pózzal. Róza oldalról pislogott rá,
félő tisztelettel. A fiu egészen feketébe volt öltözve és fekete,
széleskarimáju kalapját nem vette le a fejéről. Az arca talán még
sárgább és markánsabb lett azóta; simára volt borotválva; és félig
lehunyt, sötét és furcsán háromszögü szemhéjaival sanditott
valamerre, ahol semmi sem volt.</p>
<p>Róza kényszeriteni akarta, hogy ránézzen. Azt is szerette volna
tudni, megvan-e még a régi bozontos üstöke. <span class=
"pagenum"><a name="Page_224" id="Page_224">-224-</a></span></p>
<p>– Miért nem veszi le a kalapját? – kérdezte.</p>
<p>– Igaza van, nagyságos asszonyom – mondta Lohmann és szót
fogadott.</p>
<p>Sötét haja dus fürtökben borult oldalt a homlokára, akárcsak
régen. Lohmann most egyenest Rózára nézett.</p>
<p>– A »Kék Angyal«-ban, nagyságos asszonyom, nem törődött ilyen
csekélységekkel. Hogy megváltoznak az emberek. Hogy megváltozunk
mindannyian. És két rövid esztendő alatt.</p>
<p>Lohmann ismét félrenézett és nyilvánvalóan más dolgok
foglalkoztatták. Róza nem is merte neki megmondani, hogy ez a
megjegyzés sziven találta. De lehet, hogy nem is őt értette.
Legalább a hangjában volt valami különösen sokatjelentő.</p>
<p>Lohmann Breetpoot Dóra asszonyra gondolt, amikor azt mondta és
arra, hogy mennyire megváltozott, akár csak az az eszménykép, amit
magával vitt róla lelkében. Lohmann a nagyvilági hölgyet szerette
Dórában. Ő volt a város »grande dame«-je. Egyszer Svájcban
megismerkedett egy angol hercegnővel és ennek az ismeretségnek a
ceremóniája még mindig érzett a mozdulatain. Voltaképpen az angol
hercegnőt képviselte azóta ebben a városban. Hogy az angol nemesség
a legelső az egész világon, abban senkinek sem volt szabad
kételkednie. Később egyszer Délnémetországban, egy prágai lovag
csapta neki a szelet, akkoriban az osztrák arisztokrácia egy rangba
került az angollal… Bámulatos, mennyire imponált mindez Lohmannak
és hogy milyen jóhiszemü világitásban látta a dolgokat; a
legbámulatosabb azonban az, hogy mindennek össze-vissza nincs még
két esztendeje. Most <span class="pagenum"><a name="Page_225" id=
"Page_225">-225-</a></span> visszajött a városba – és közbe Dóra
ugy összezsugorodott, mintha gummiból lenne. Breetpooték háza
félakkora se volt, mint régen és odabenn a házban egy kis vidéki
asszonyka üldögélt. Nem volt más, mint egy kis vidéki asszonyka.
Igaz, hogy a nyakán még mindig a régi szép exotikus kreolfej ült,
de ennek a kreolfőnek a szájából vidékies kiszólások röpködtek! Ó
divatu és helytelenül értelmezett ruhákba öltözött. Még annál is
rosszabbul, esetlenül sikerült egyénien müvészi jelleggel. És hogy
fogadta őt, aki messze földről jött, mintha üdvözleteket várt volna
tőle, azután még azon is sopánkodott, hogy nem ide való szegény, az
isten háta mögé. Furcsa, hogy ezt azelőtt észre se vette. Igaz,
hogy akkoriban alig szólt hozzá az asszony, szinte meg se látta.
Akkor diák volt, most ur, most kacérkodott vele, megpróbálta
belévonni a »társaságba«, hogy jelentéktelen személyének keretet
adjon… Lohmannt fojtogatta a keserüség. Az ócska puskára gondolt,
amit akkor mindig készenlétben tartott, – a legkomolyabban – arra
az esetre, ha kitudódnék a szerelme. Még most is melankólikus
büszkeség fogta el, ennek a gyerekkori szerelemnek az emlékén,
amely oly sokáig, egész felnőtt koráig tartott: szégyen, komikum,
talán kis undor érzése is járt vele, de még sem szünt meg. Kunszt,
Gierschke és a többiek ellenére sem szünt meg, az imádott asszonyt
követő számos utód is csak fokozta. Mikor ott éjjel, megcsókolta a
háza kapufélfáját! Óh, az gyönyörü volt, azt nem lehet egykönnyen
elfelejteni. Rájött, hogy mennyivel jobb, mennyivel nemesebb volt
akkor. (Hogy is képzelhette magát akkor blazirtnak. Most igazán
blazirt volt.) A legértékesebbet <span class="pagenum"><a name=
"Page_226" id="Page_226">-226-</a></span> kapta Breetpootné, amit
valaha is adhatott egy nőnek. Most, mikor a lelke üres lett,
ostromolta őt… Lohmann a dolgokat a visszhangjuk kedvéért szerette,
a szerelmet a nyomán járó keserü magányért, a boldogságot
legfeljebb a fojtogató vágy miatt, amely a gégéjét reszelte. Ezt a
kisszerü, szimpla smokk nőcskét alig állta, mert az egykori
érzéseinek melankóliáját eltorzitotta. Mindent rossz néven vett
tőle, még a szegénység nyomát is, amelyek – rajta még nem – de a
szalonjában már jelentkeztek. Lohmann tudta, hogy Breetpoot rosszul
áll. A gyengédség és a könnyes szánalom milyen viharát keltette
volna fel benne ez az eset akkor. Most csak azt látta, hogy a nő
gráciáért való fáradozásai élénk ellentétben állnak a beköszöntő
szegénységgel és már előre szégyelte magát Breetpootné méltatlan
pöffeszkedése miatt, hogy a szegénységgel majd hivalog és mégis
tagadni fogja. Lohmannt az is sértette, hogy ha rátekintett;
sértette és megalázta, mikor a lelkébe tekintett és látta, mi
történik ott. Mit mivel az élet. Elzüllött. A nő is elzüllött.
Mikor elment, kinos-biztosan érezte, hogy suhannak az évek és hogy
az ajtó egy szerelem mögött záródott be, amely annyi volt, mint a
fiatalsága.</p>
<p>Ez a megérkezés után való napon történt. Nyomban utána
találkozott Ertzummal és aztán a Siebenberg-utcában mindketten
találkoztak Rondáékkal. Ebben az obskurus fészekben ez csak
természetes is. Bármily rövid ideig is tartózkodott Lohmann a
városban, máris hallott beszélni róluk; és az öreg Ronda tettei az
emberi különcségek iránt való érdeklődését erősen felkeltették.
Megállapitotta, hogy Ronda jellemvonásai, <span class=
"pagenum"><a name="Page_227" id="Page_227">-227-</a></span> amelyek
két évvel ezelőtt jelentkeztek csak, többé-kevésbbé már teljesen
kidomborodtak. De még jobban tetszik neki Frölich Róza fejlődése. A
»Kék Angyal« énekesnőjéből nagystilü demi-monde lett! Mert végül
annak látszott az első pillanatra. Csak akkor ütközött ki a
kispolgári nő is, hogyha közelebbről is megnézték. Mindenesetre
nagyszerü dolgok történtek. Amerre sétált a házaspár, kalapok
köszöntötték! És a nőt mindenütt, akárhol szellőztette a parfümjét,
alázatos kiváncsiság fogadta. Ő és a városi publikum kölcsönösen
ugratta egymást. Róza ugy viselkedett, mint a város szépe, annak
nevezték őt és el is hitte az embereknek. Igy volt ez valaha
Breetpoot Dórával is, a nagyvilági toalettjeivel? Lohmann maró
iróniát látott abban, hogy most Frölich Rózával foglalkozott.
Emlékezett még arra az időre, midőn mindkettőjükre verseket
csinált; mikor a szerelme boszuvágyában azáltal akarta bemocskolni
Breetpoot Dórát, hogy – nevével a szivében – a másik csókjaiban a
bün zamatját akarta magába szivni? A bün zamatját? Most, hogy nem
volt többé szerelmes, nem értette, mi a bün. Az, hogy a szive nem
vert többé Breetpootnéért, nem használt Rondánénak sem. Ha
Breetpootné háza előtt elmenne vele, egy ina se rándulna meg.
Lohmann ugy érezte, egyszerüen egy elegáns kokottot vezet a
kiábrándult és istentelen városon.</p>
<p>Ertzumot inkább nem vitte magával. Ertzum mihelyt meglátta a
nőt, vadul csörtetni kezdte a kardját és a hangja érdes és durva
lett. Ertzum képes volt arra, hogy megint fülig beleszeressen.
Ertzum számára mindig élt a jelen, – mig Lohmann a délelőttien-üres
cukrászdában <span class="pagenum"><a name="Page_228" id=
"Page_228">-228-</a></span> Frölich szinmüvésznő mellett is az
egykori hangulatok ködös utóizét szürcsölte pohárkájából, amelyet
sohase ivott ki körömcseppig.</p>
<p>– Öntsek kis konyakot a csokoládéjába? – kérdezte Lohmann. – Igy
nagyon jó.</p>
<p>– Azután ezt mondta:</p>
<p>– De, hogy mennyi mindent beszélnek önről a városban, nagyságos
asszonyom!</p>
<p>– Ugyan? – kérdezte éberen.</p>
<p>– Azt mondják, hogy ön és az öreg Ronda egészen felforditották a
várost és mindenkit tönkretettek.</p>
<p>– Igen? Éltünk. És nálunk mulattak az emberek, – bár igazán nem
vagyok valami nagyon jó háziasszony.</p>
<p>– Ezt beszélik. És hogy miért tette ezt Ronda, azt senkise
tudja. Azt gondolják, hogy a játékból él. Én mást hiszek el. Mi
ketten, nagyságos asszonyom, jobban ismerjük őt.</p>
<p>Róza megdöbbent és hallgatott.</p>
<p>– Ő az a zsarnok, aki inkább megsemmisül, semhogy bármi korlátot
türjön. Ha valaki gunyosan elrikkantja magát, – a sikoly áthatol
éjjel az ágya bibor függönyén, álmában is meghallja és vérfürdő
kell neki, hogy meggyógyuljon tőle. Ő kitalálta volna a
felségsértést: hogyha már oly régen fel nem találták volna előtte.
Ha valaki a legőrültebb önzetlenséggel borul eléje, akkor is
lázadást sejt benne. Az embergyülölet az ő marcangoló gyötrelme.
Hogy körülötte tüdők lélegzenek, amelyeket ő nem szabályoz, ez már
epével és boszuval tölti el, a szétpattanásig fesziti idegeit. Csak
egy motivumra van szüksége, a körülmények véletlen találkozásain –
arra, hogy a Hünengrabot megrongálják és a többi eseményre; csak
arra van <span class="pagenum"><a name="Page_229" id=
"Page_229">-229-</a></span> szüksége, hogy a hajlamait és az
ösztöneit felcsigázza valami, például egy nő – és a pániktól
szorongatott zsarnok a csőcseléket a palotába hivja, gyilkosságra
és gyujtogatásra kapatja, az anarchiát isteniti!</p>
<p>Frölich Róza eltátotta a száját. Lohmann igen meg volt elégedve
saját magával. Az efajta hölgyeket rendszerint ugy szórakoztatta,
hogy azok nem tehettek egyebet, mulyán eltátották a szájukat.
Különben kétkedően mosolygott. Most csak egy elvont lehetőséget
hajtott a végletekig. Az öreg, nevetséges Ronda egész históriáját –
tudta – nem mesélheti el. Mert még nagyon is az iskola
perspektivájába látta őt és nehéz szörnyüségeket elképzelni arról,
aki nem régen együgyü iskolai feladatokat diktált neki az orleánsi
szüzről.</p>
<p>– Roppant rokonszenves nekem a maga ura, – tette még hozzá
Lohmann mosolyogva, mire Róza őnagysága még jobban elképedt.</p>
<p>– Önt is mindenütt dicsérik, mint jó háziasszonyt, – mondta
aztán.</p>
<p>– Na, hát tudja, pompás lakásunk van, annyi szent. És
azután…</p>
<p>Róza elkezdett hencegni.</p>
<p>– Nálunk első a vendég. Semmit sem sajnálunk tőlük. Néha
fejtetőre állanak, az se baj. Halálra nevetné magát, ha köztük
lenne. A maga kedvéért még a kis bögrét is elénekelném, pedig soha
sem szoktam, mert kicsit nagyon is erős.</p>
<p>– Nagyságos asszonyom ellenállhatatlan.</p>
<p>– Maga már megint gunyolódik?</p>
<p>– Ön tulbecsül engem, minden tréfáló kedvem elmult, amikor önt
viszontláttam. Nagyságos <span class="pagenum"><a name="Page_230"
id="Page_230">-230-</a></span> asszonyom, ön bizonyára tudja, hogy
ebben a városban ön az egyedüli nő, aki valamit számit.</p>
<p>– Hát aztán, – mondta Róza elégedetten, de csöppet sem
csodálkozva.</p>
<p>– Már csak a toalettje is. Ez a rezedazöld posztóruha már
egymagában kielégithetné a legmagasabb igényeket. Nagyon illik
hozzá a fekete kalap is. Ha szabad valamit kifogásolnom, a
point-lace stóla a ruhán, az idén már nem igen divatos.</p>
<p>– Ne mondja.</p>
<p>Róza közelebb huzta a székét.</p>
<p>– Igazán? Akkor becsapott az a disznó. Még ezer szerencse, hogy
nincs kifizetve.</p>
<p>Elpirult; és gyorsan kijavitotta magát:</p>
<p>– Azért ki fogom fizetni, egye fene, de hordani nem fogom, nem.
Efelől egészen nyugodt lehet.</p>
<p>Róza boldog volt, hogy elégtételt adhatott Lohmannak; hogy ha
csak ily kis dologban is rábizhatta magát. Amily mértékben
kiábrándult az urából, oly mértékben nőtt a Lohmann iránt való
becsülése, határtalanul. Még a divathoz is ért. Lohmann megint
nagyon finoman kezdett beszélni.</p>
<p>– Mi mindent jelenthetett ön, nagyságos asszonyom, ezeknek a
kisvárosiaknak! Királynője volt a vérnek és az aranynak, a romlás
istennője. Egy Semiramis, mit tudom én! Mindenki hanyatt-homlok
rohant az örvénybe.</p>
<p>És minthogy Róza szemelláthatóan nem birta követni ezt a
gondolatmenetet, Lohmann magyarázgatta:</p>
<p>– Ugy értem, hogy a férfiak nem nagyon sokáig kérették magukat.
És egy ujjára tiz férfi is jutott, ugyebár? <span class=
"pagenum"><a name="Page_231" id="Page_231">-231-</a></span></p>
<p>– Oh, maga tuloz. Igaz, hogy szerencsém van itt és sokan
szeretnek, igaz.</p>
<p>Róza ivott; Lohmann ezt mind nagyon jól tudta.</p>
<p>– De hogy képzeli, hogy én itt olyan életet élek, – ah – mi jut
eszébe… Ne higyjen ilyet rólam és Róza nyiltan Lohmann szemébe
nézett.</p>
<p>– Annyi az egész, hogy mindenki leülhet velem csokoládét inni és
kuglófot enni.</p>
<p>– Én is leülhetek? Akkor most én vagyok soron?!</p>
<p>Lohmann hátravetette a fejét és összehuzta a szemöldjeit.</p>
<p>Róza csak lehunyt szempilláira nézhetett.</p>
<p>– Csakhogy, – folytatta Lohmann – ha jól emlékszem, én csak az
utolsó lehetek önnél? Akkoriban gyakran hangsulyozta ezt nagyságos
asszonyom! Eszerint hát – és Lohmann szemtelenül tágranyitotta a
szemét – a többiekkel már végzett?</p>
<p>Róza nem boszankodott, csak szenvedett.</p>
<p>– Ah, kis fiu, maga nem is tudja, mit beszél. Itt van Breetpoot.
Ez bizony megadta az árát. Mert szegény feje elkezelte Ertzum
pénzét… Jesszusom, mit mondtam.</p>
<p>Csak későn vette észre, hogy mit mondott és ijedten nézett a
csészéjébe.</p>
<p>– Ez öreg baj – jelentette ki Lohmann, szigoruan és sötéten.
Félig elfordult Rózától és egyikőjük se szólt egy szót sem.</p>
<p>A müvésznő végre félénken megszólalt:</p>
<p>– Nem én voltam egyedül az oka. Ha tudná, hogy kunyorált. Mint
valami gyerek, biz Isten, mint valami gyerek. Az az odvas fogu! Az
egész ember olyan, mint egy nagy odvas fog. <span class=
"pagenum"><a name="Page_232" id="Page_232">-232-</a></span> És, el
se hinné, tudja, hogy meg akart szökni velem? Az a cukorbajos
majom, na köszönöm szépen.</p>
<p>Lohmann megbánta, hogy csak egy percre is erkölcsi kétségei
támadtak, ennél a mulattató komédiánál. Ezért igy szólt:</p>
<p>– Egyszer csakugyan elmennék az ön szoaréjára.</p>
<p>– Meg van hiva! – kiáltotta gyorsan és boldogan őnagysága. –
Csak jöjjön! Egész biztosan számitok magára. De most már mennem
kell, maga maradjon ülve. De – igaz – mégse hivhatom meg.</p>
<p>Róza panaszkodva hajlongott jobbra-balra, tördelte a kezeit.</p>
<p>– Nem lehet, mert Ronda már a multkor mondta: no most elegen
vagyunk és senkire se vagyok többé kiváncsi. Már egyszer kravallt
is csinált e miatt. Érti, ugye…</p>
<p>– Tökéletesen értem, nagyságos asszonyom.</p>
<p>– No jó, azért ne lógassa mindjárt földig az orrát, azért
meglátogathat, ha nincs ott senki. Például ma délután ötkor. No de
most rohanok.</p>
<p>És a legnagyobb sietséggel kisuhogott az ajtón.</p>
<p>Lohmann nem is tudta hirtelenében, hogy mi történt vele; hogy
esett bele ebbe a nőbe. Sejtette, hogy a romlás varázsa igézte meg.
Talán mivel a szegény Ertzumot is a tönk szélére sodorta a kedélyes
és vulgáris cinizmusával ez a vicces és ordináré Vénusz. És Ertzum
még mindig szerette. Ertzum a pénzéért legalább boldog lehetett
volna. Lohmann hidegen ment hozzá, egy szikrányi tüz se égett
benne. A barátja helyett ment hozzá, aki hosszu szenvedés
<span class="pagenum"><a name="Page_233" id=
"Page_233">-233-</a></span> jogán megérdemelte volna. Mily
lehetetlennek tetszett ez két évvel ezelőtt. Emlékezett, hogy
akkoriban Ronda iránt részvétet érzett, őszinte, nem kaján
részvétet érzett az öreg iránt, aki már el volt veszve és ki akarta
őt dobni az iskolából. Most pedig a feleségéhez megy. Mit nem
csinál az emberből az élet, gondolta Lohmann még egyszer,
melankólikusan és büszkén.</p>
<p>Mikor Lohmann becsöngetett Rondáékhoz, a lakás belsejéből hangos
szitkozódás fogadta. A cseléd zavartan nyitotta ki előtte a szalón
ajtaját.</p>
<p>Odabenn Frölich Róza őnagysága izgatottan vitatkozott egy
emberrel, aki cédulát szorongatott a markában.</p>
<p>– Mit akar maga? – kérdezte Lohmann. – Ah, ugy. Mennyi az? Ötven
márka! Érdemes azért annyit lármázni?</p>
<p>– Hja, uram, – felelte a hitelező – éppen ötvenedszer vagyok mán
itt, minden márkáért ippeg külön gyüttem ide.</p>
<p>Lohmann kifizette és elküldte.</p>
<p>– Nagyságos asszonyom, nem veszi rossz néven – mondta kissé
zavartan Lohmann. Furcsa helyzetben volt; ezzel fizetett meg azért,
amit elkövetett. De most már nem állhat meg ötven márkánál; ez
ellen berzenkedett a büszkesége.</p>
<p>– Ha már elkezdtem, nagyságos asszonyom, nyiltan megmondhatom,
arról beszélnek, hogy anyagi gondokkal küzd.</p>
<p>Róza görcsösen összekulcsolta az ujjait és megint szétvette.
Fejét tanácstalanul mozgatta a tea-gown-ja gallérjában. A
szállitói, a szerelmesei, az uzsorásai által zaklatott napjai
végigdöngtek az agya velején és ott a feléje tartott <span class=
"pagenum"><a name="Page_234" id="Page_234">-234-</a></span>
pénztárca degeszre van tömve drága, meleg bankókkal.</p>
<p>– Mennyit parancsol? – kérdezte Lohmann nyugodtan és óvatosan. –
Amennyire erőm engedi, rendelkezésére állok.</p>
<p>Róza küzködött. Nem akarta, hogy megvásárolják. Lohmanntól meg
éppen nem hagyja magát megfizetni.</p>
<p>– Ah, nem is igaz – mondta – semmi sem kell.</p>
<p>– Kérem. Egyébként megtisztelve éreztem volna magamat, nagyságos
asszonyom.</p>
<p>Közben futólag Breetpoot Dórára gondolt és arra, hogy most ő is
nyomorba jutott és ki tudja, talán pénzért is kapható?… Hogy
Rózának még mindig időt engedjen a meggondolásra, a tárcáját –
nyitva – odatette az asztalra.</p>
<p>– No csücsüljünk le – mondta a nő és aztán vidáman másról
kezdett beszélni.</p>
<p>– Juj, de jó kövér erszénye van!</p>
<p>Mikor Lohmann hidegen hallgatott, megint megszólalt:</p>
<p>– Aztán mire költi a pénzét? Még gyürüt se hord.</p>
<p>– Semmire se költök.</p>
<p>És Lohmann nem törődve azzal, hogy megérti-e Róza,
kijelentette:</p>
<p>– A nőknek sohase adok pénzt, mert nem akarom magamat megalázni.
Különben is nőnek lehetetlen pénzt adni. Ugy vagyok velük, mint a
képekkel, amelyekért mindenemet odaadnám. De lehet-e megvenni a
müvészetet? Látok az üzletben egy képet, elviszem magammal a róla
való álmot. Vagy bemenjek az üzletbe és meg is vegyem? Mit veszek
meg? A vágynak nincs <span class="pagenum"><a name="Page_235" id=
"Page_235">-235-</a></span> szükségre pénzre, a beteljesülés pedig
semmit se ér.</p>
<p>És undorodva fordult el a pénztárcájától. Nyomban vulgáris
nyelvre is leforditotta, amit mondott:</p>
<p>– Azt akarom mondani ezzel, hogy én már mindentől
megcsömörlöttem.</p>
<p>Róza döbbent tiszteletet érzett iránta, de minthogy az
ideáljával kissé évődni is akart, megjegyezte:</p>
<p>– Szóval maga csak az ételre meg az italra költ.</p>
<p>– Mire másra költsek?</p>
<p>És Lohmann ránézett, összeráncolt homlokkal, olyan szemtelen
lánggal a szemében, mintha ezt kérdezné:</p>
<p>– Megvegyem magát, nagyságos asszonyom?</p>
<p>A vállát vonta Lohmann és aztán mindjárt felelt is arra, amit a
nő nem mondott ki:</p>
<p>– Az érzéki szerelem utálatos.</p>
<p>A nő porba volt sujtva. Aztán félénken megszólalt, kómikusnak
találta a megjegyzést és igy szólt:</p>
<p>– Deeehogy.</p>
<p>– Fel kell emelkedni – szólt Lohmann. – Meg kell tisztulni,
szárnyalni kell. Lovagolni, mint Parcifal. Valószinüen a
huszároknál szolgálok és mülovaglást is tanulok. A cirkuszi
mülovasokat kivéve, Németországban nincsenek százan se, akik
emberül meg tudnák ülni a lovat.</p>
<p>A nő felkacagott.</p>
<p>– Hát bolond Auguszt akar lenni. Szerbusz kolléga. No maga jól
adja.</p>
<p>Aztán felsóhajtott:</p>
<p>– Emlékszik még a »Kék Angyal«-ra? Hej, szép idők voltak azok.
<span class="pagenum"><a name="Page_236" id=
"Page_236">-236-</a></span></p>
<p>Lohmann megdöbbent.</p>
<p>– Lehet, – szólt gondolkozva – hogy igaza van. Az az idő szép
volt.</p>
<p>– Az ember a kedvére nevethetett, nem kellett ezekkel az
alakokkal lődörögni. Emlékszik, mikor mi ketten táncoltunk és jött
Ronda és magának a vörösfüggönyös ablakon kellett menekülnie…
Tudja, hogy még mindig megfojtaná egy kanál vizben? – Róza
izgatottan nevetett.</p>
<p>Róza félfüllel még mindig az ajtóra figyelt; – és szemrehányóan
nézett Lohmannra, mert teljesen rábizta a jelenet rendezését. Nem
baj, megcsinálja egyedül. Lohmannért tüzbe tudott volna menni:
először, mert mindegyiket megengedték neki, csak ő volt tilos. Ezt
nem birta el. Aztán, mert a régi boldog időkből, amelyekre most
sóhajtva emlékezett, maradt benne egy kis titkos vágy, Ronda
bizalmatlansága és szörnyü gyülölete miatt és ezt Lohmann higgadt
meggondolása és idegenszerü finomsága a szédületig szitotta. Végül:
mert ez a kaland nagyon veszélyes volt. Mert Lohmann körül a levegő
katasztrófákkal volt vemhes és a robbanás gondolata kéjesen
csiklandozta Rózát.</p>
<p>– És milyen nagyszerü verseket irt akkor – szólt a nő. – Most
már nem ir. Emlékszik még arra a holdas versre, amit egyszer
énekeltem, hogy röhögtek az emberek?</p>
<p>Ábrándosan a szék támlájára támaszkodott, a jobbkeze ujjait a
mellére szoritotta s elkezdte magasan és halkan:</p>
<div class="poem">
<div class="stanza"><span class="i0">Ragyog a hold s a csillagoknak
ezre.<br /></span></div>
</div>
<p>Elénekelte az egész szakot és arra gondolt, <span class=
"pagenum"><a name="Page_237" id="Page_237">-237-</a></span> hogy ez
az egyetlen dal, amit nem szabad énekelnie; és folyton Ronda arcát
látta maga előtt. Félelmes volt ez az arc; de kissé kómikusan
kendőzött és Ronda a tükrös szelencét (»bellet« felirással) a
kezében tartotta.</p>
<div class="poem">
<div class="stanza"><span class="i0">Szivem zokog, a csillagok
nevetnek.<br /></span></div>
</div>
<p>Lohmann kellemetlenül feszengett a dal hallatára s szerette
volna elhallgattatni. De Róza már belekezdett a második szakba.</p>
<div class="poem">
<div class="stanza"><span class="i0">Ragyog a
hold…<br /></span></div>
</div>
<p>Ekkor azonban megreccsent az ajtó és Ronda sunyin a szobában
termett. Róza hosszan felorditott és a sarokba röpült, Lohmann
széke mögé. Ronda szótlanul lihegett; és Róza olyannak találta,
ahogy az ének alatt elképzelte. Ronda szemei épp oly utálatosak
voltak, mint tegnap. Miért is nem ivott tegnap kamilla-teát,
gondolta a nő rémülten.</p>
<p>Ronda erre gondolt: most mindennek vége. A munkája, a mindent
megsemmisitő büntető expediciója hiábavaló, hisz Lohmann megint
Frölich szinmüvésznőnél kuksolt. A nőt az egész emberiség fölé
helyezte, nap-nap után azon fáradozott, hogy eléje rakja, amit
másoktól elrabolt; – és most a felesége a legszörnyübb vizióját
valóra váltja, együtt látja az ő arcát és Lohmann arcát, amelyben
minden gonosz és gyülöletes összpontosul. Mi fog történni? Frölich
szinmüvésznőnek vége és vége Rondának is. Halálra kell itélnie
Rózát és véle önmagát is.</p>
<p>Egy kukkot se szólt; – és hirtelen torkonragadta a feleségét.
Ronda hörgött közben, mint <span class="pagenum"><a name="Page_238"
id="Page_238">-238-</a></span> hogyha őt fojtogatnák. Egy
másodpercig megállott és lélegzetet vett. A nő ezt a másodpercet
felhasználta és sikoltott:</p>
<p>– Lohmann az érzéki szerelmet utálatosnak tartja, épp most
mondta.</p>
<p>Ronda ujra torkonragadta a feleségét. Ekkor azonban mindkét
vállán hatalmas ránditást érzett.</p>
<p>Lohmann ragadta meg, csak ugy kisérletképpen. Nem tudta, van-e
itt valami szerepe; azt hitte csak álmodik. Erre nem volt
elkészülve. Okos és logikus képzeletében Ronda különös fejlődése
simán és bizonyos távolságban folyt le, mint egy könyvben. Ilyen
kézzelfoghatóság nem történt benne. Lohmann az öreg tanárjáról
érdekes elméletet csinált magának; de figyelmen kivül hagyta Ronda
lelkét; – a lelke örvényes mélyeit, félelmes és megszenesedett
sivárságát, emberfölöttien átkozott és önrontó voltát. Amit Lohmann
nem értett, azt most nagyon is hamar megértette és megijedt –
megijedt a valóságtól.</p>
<p>Ronda feléje fordult. Közben kisiklott a karmai közül Róza,
károgva a másik szobába illant és csattogva magára zárta az ajtót.
Egy pillanatig kábultan ődöngött Ronda; aztán felkászolódott és
Lohmann körül keringett. Lohmann, hogy a helyzet ura maradjon, az
asztal mögé állott, a tárcáját fogta és simogatta. Azon töprengett,
mit is kell mondania. Hogy nézett ki szegény Ronda! Őrült szemein
szines verejtékcsöppek cikkáztak, hápogó állkapcsain tajték
fehérlett, hasonlitott a pókhoz és a macskához. Nem volt éppen
kellemes dolog, hogy görbült csápjait feléje nyujtogatta. Mit
lihegett?</p>
<p>Érthetetlenül dadogta:</p>
<p>– Nyomorult… még merészeli… Megfogni… <span class=
"pagenum"><a name="Page_239" id="Page_239">-239-</a></span> végre
meg kell fogni… Ide adni, mindent ide kell adni!</p>
<p>És ekkor Lohmann kezéből kitépte a tárcát s elrohant vele.</p>
<p>Lohmannak az ijedelemtől földbe gyökerezett a lába: mert látta,
hogy itt büntényt követtek el. Ronda, az érdekes anarchista,
nyiltan büntényt követett el. Minthogy az anarchista erkölcsi
kuriózum és érthető véglet, nem csoda, hogy büntényt követett el,
amely az emberi hajlamok és érzések végső felfokozása. Ronda
azonban Lohmann jelenlétében a saját feleségét is meg akarta
fojtani és a tetejébe még ki is rabolta őt. Erre a kommentátor
megakadt, a jóakaratu szemlélő már nem tudott többé mosolyogni.
Lohmann szelleme, amelyet még nem tett próbára ilyen hihetetlen
esemény, levetett magáról minden cafrangot és a »büntényre« egész
vulgárisan azt felelte, hogy »rendőrség.« Nagyon jól tudta, hogy ez
nem valami különös ötlet, de a vállát vonta: »mit tegyek?« és
habozás nélkül indult el. Határozottan indult el, a másik szoba
ajtaja felé, hogy megrázza a kilincset. Világosan hallotta, hogy
Róza bezárta magát; de kötelessége teljesen meggyőződni, hogy a nő
Ronda távozása után nem került-e gyilkos férje körmei közé… Aztán
Lohmann elhagyta a házat.</p>
<p>Elmult egy óra; akkor aztán egyre növekvő tömeg jelent meg az
utca sarkán. A város ujjongott, mert Ronda letartóztatását
elhatározták. Végrevalahára! A város megszabadult a saját büne
tudatától, a végső leszámolás még messze volt. Ocsudva a körülöttük
fekvő erkölcsi hullákra tekintettek és látták, ideje volt már, hogy
végezzenek velük. Miért is vártak ily sokáig. <span class=
"pagenum"><a name="Page_240" id="Page_240">-240-</a></span></p>
<p>Egy hordókkal agyonrakott söröskocsi a fél utcát eltorlaszolta
és egy másik kocsi kanyarodott be a szük utcába; azon ültek a
rendőrség hivatalnokai. A sarki gyümölcsöskofa loholt utánok;
Dröge, a szatócs, az öntözőcsövét cipelte.</p>
<p>Ronda háza előtt tombolt a csőcselék. Végre megjelent Ronda a
rendőrtisztektől körülvéve. Frölich Róza bomlottan, kócosan,
görcsös rázkódással, bánattal és kuszó alázattal hozzátapadt, a
nyakán csüngött, felolvadt benne és sirt, mint a záporeső. Lohmann
várakozása ellenére elfogták Rondával együtt. Ronda őt is a zárt
kocsiba emelte, amely sötétre volt függönyözve; és Ronda ziláltan
keresett valamit a bőgő zavarban. Valaki a bőrkötényes sörös-kocsis
mögül előrehajtotta sápadt csibészpofáját és vinnyogott:</p>
<p>– Jaj de ronda!</p>
<p>Ronda a szó után szaglászott, amely már megint nem diadalkoszoru
volt, csak egy utána röpülő piszok – és felismerte Kieselsackot.
Ronda rázta az öklét, nyakát előre nyujtva a levegőbe hápogott: de
Dröge ur tömlőjéből a vizsugár pont a szájába fröccsent. Vizet
okádott szegény, hátulról még egyszer bele rugtak, a felhágóra
bukott és hanyatt-homlok a kocsi párnájára rogyott, a sötétbe,
Frölich Róza szinmüvésznő őnagysága mellé.</p>
<hr class="chap" />
</body>
</html>
